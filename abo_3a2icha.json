[
  {
    "id": "0",
    "title": "قصة أبو عائشة\n\n",
    "desc": "قصة كوميدية عائلية خفيفة ظريفة ومليئة بالاحاسيس المرهفة🌸\n\n\nقصة: أبو عائشة ♥️\n\n\nشخصية مستلهمة من والدي، استقامة ظهري بطلي وحبيبي الأول والاخير وإهداءا ليه ♥️ بما اني الفتاة الوحيدة بين تلات دكور، كانت معاملتو ليا دائما خاصة وتربيتو وكلامو كدالك وهاد النوع من الآباء عليهم غادة نتحدت ونتعمق بطريقتي واسلوبي الخاص وكدلك غانوضف معاه الكوميديا باش تنال اعجابكم إن شاء الله .\n\n\n\n\nقالوا ناس زمان:يمشي زمان ويجي زمان الجيب عامر والراس فرغان..اللسان معسل والقلب ڨطران..تولي الڨربة عود..الراي للنسا والحكم لليهود\n\n\nيولي زمان مهماج وتكثر فيه لهماجة..وفي اخر زمان يعلا البنيان..وتكثر لفتان ويقل الإيمان..تقل النصايح وتكثر لفضايح..ولي جاي كثر من لي رايح \n\n\nتكثر النسا وتغلا اللبسة..والقلوب على بعضاها تقسى ..يولو الرجال كي النخل والنسا كي النحل قاالو على اخر زمان يقل فيه الحياء ويكثر الريا \n\n\nيولي الخير مشتت والراي مفركت..والحي يغير من الميت \n\n\nيولي الخير ياسر..ومول المال واصل..ومول العلم حاصل..تجي ذرية كي المدفع.... في الدنيا ماتنفع وفي الآخرة ماتشفع \n\n\nيولي الراجل هايم ونسا بلاكمايم،مابقالك في الدنيا ماتلايم\n\n\nيولي كل واحد وكاسو...وكلها ونعاسوا،وكل واحد هز الهمو فوق راسوا..لخوات يدابزو كي لحناش تقساح لقلوب ولمحبة ماتبقاش..والطبة طب والناس ماتبراش..\n\n\n.............\n\n\n\n\nفواحد الوقت ..وقت ناس الحق والوقت الزينة..فقبيلة من القبالي .. تزاد وكبر سي بوبكر العورابي، وسط عائلة صغيرة فيها مو وباه وخوه الكبير.. وعلى الصح و الحق والمعقول تربا ورعاعاش حياة بسيطة كإنسان بسيط وفاش كبر ووصل لتمنطاش لعام بغا انسانة بسيطة بحالو من أول لحظة شافها جنب الواد كتصبن ..رجع لدويرتهم وهو عازم للحلال معول وعلى مو لسق باش تخطبهالو.. سولات وسقسات على فصل ومفصل الدرية..وغير عرفتها يتيمة لانسب لاتالي لاوالي وقفات غاضبة لا هي لابوه قدامو.. هازة صبعها وتحلف باللي عمر ديك الولية تكون عروستها\n\n\nحزن قلب بوكبر على اللي بغاها ومابغاوها ليه واليديه..وواخا هاكاك صمم وعزم باللي غير ديك البنت ماياخد دازت عام فيها الواليدين ماتو ومول الامانة دا أمانتو ..زادوه حزن على غبينة واللي زاد طيح ليه الحيل هو خوه اللي هرف على الورت وخلاه الله كريم مايكساب مايعلام ..وحيت بوبكر رجل عندو العائلة فوق كلشي ومحتارم موت باه وميمتو مابغاش يوصل معاه للقضاء ودعاه لله ياخد ليه حقو..خدم لوحدو ودمر حتا دار شوية الفليسات ورجعات عندو عشرين عام ..وحتا قلبو رجع كايفكر فالمرا اللي بغاها والوقت نساتو فيها..قصدها وحدو ومقصودو الحلال، لقاها يتيمة فحالو ومايعلم بالقلب غير القلب اللي فحالو..قبلات عليه وقبل عليها وكانو الراس على الراس ضد الزمان ..هي بوه ومو وخوه الطماع اللي دفنو معاهم ..وهو ليها جامع كلشي ..\n\n\nدازت يوم ورا يوم شهر بعدو شهر وعام جايب معاه عام حتا فات على زواجهم عشر سنين لا ولاد لا جوج..ماخلاو طبة ماخلاو فقهة ماخلاو حجابات ..حتا بداو اصحاب الحسنات كايحلو فامهم ويوسوسو ليه يتزوج على هاينة ويجيب مرا تانية تولد ليه ..طنش مرة وجوج غضب وبعد لدويرتو مابقا ليه فين يخرج قدام فام عباد الله \n\n\nالمحلولة ..وماحدو كايشوف حزن مرتو والكية فقلبو كاتشعل\n\n\n\n\nبوبكر طلع ليه اللي مايطلع وصبح كلام بنادم كايقطع بلاصت مايوجعناض ووگف وگفة وحدة قايل لمرتو بصرامة: نووضي دروك جممعي شرااوطنا غانرحلو من هنااا..مابقا عدنا مانديرو مع هاد القوم \n\n\nوكان قولو فعل..وفعلا رحلو ..رجلها برجلو مدينة بمدينة حتا شدو الرحال لدوار حد السوالم ..حط رحالو بين ناس جداد مكايعرفهم مكايعرفوه، شرا دويرة على قد الحال وارض جنبها يزرع فيها مايتباع ومايتكال ..بدا بالقليل وبيه بدا يعلي ويكتار الخير ..عمرو عطا راس الخيط لشي حد ولا عرفوه شكون هو ..وعمرو ضسر عليه شي حد باش يسولو علاش باقي ماعدك ولاد؟ واخا عاد وصل لتلاتة وتلاتين سنة ولكن عشر سنين بلا تريكة كاتقطع ليه القلب وتخليه كل ليلة تحت سما تسيدي ربي راكع كايدعي ويطلب الدرية الصالحة فأقرب \n\n\nحال..ومرتو هنية كاتسمع ودموعها على خدودها سيالة\n\n\nحتال واحد النهار..بعدما مرضات هنية ورجعات شادة الفراش بالسخفة، قرر باش يديها للطبيبة ديال القبيلة ..فحصاتها وزفات ليهم خبار وااشمن خبار..وهي انو مراتو هنية، حاملة، وقريب تولي عندها وليد ولا بنية\n\n\nطاحت الخبار بحال الصاعقة على بوبكر اللي حتا بدا يقطع اليأس استاجب ربي لدعاؤو وعطاه ماتمنا وبغا فهاد الدنيا..وواخا هاكاك جر مرتو ومشاو للمدينة قلب على الكلينيك المخير ودخلها دير التحاليل تما باش قلبو يزيد يهنا ويرتاح..واللي كان كان ..انو فعلا غايولي اب بعد گاع هاد السنين \n\n\n\n\nفرح وفرحتو مايعطيها لحد..رجعات هنية بحال السلطانة وعلى الما القليل كاتمشي..الطيااب من يد شكون؟ بوبكر ..الصابون من يد شكون؟ بووبكر ..التسياق من يد شكون؟ بوووبكر ..الحرت والزرع وخدمت الزنقة من يد شكون؟ بووووبكر ..\n\n\nرجع منو هنا وهنا ويااخوفو تنوض تململ من مكانها، عد بالو الوليد غايتقاص ولا غايتقصح ولا گاع يموت، واخا عيااو الناس مايفهمو فيه ويگولوليه ياللي المرا الحاملة مزيان ليها تتحرك، لكن اللي فدماغو رااه فدماغو وراسو كتر من الحجرة فالقصوحية وحتا هنية فرييو متبعاه لايزعف وزعافتو عليها خايبةوشديدة \n\n\nدازت تاني يام وجات وراها يام جايبة معاها شهور حتا ولات عند هنية تسع شهور..غاهي مرعودة من الولادة اللي قربت وبوبكر لاصقها وكايترعد كتر منها، عوض يهدنها ويواسيها رجعات هي تواسيه وتحيد منز الخلعة اللي غاتقتلو ..كل ليلة كايگول هاد الليلة وديك الليلة يگول هااد الليلة جاية وغادة جاية غادة جااية تالواحد الليلة.. على أدان الفجر حل عينيه قافز وضار لهنية اللي نااعسة كاتشخر وماسايقة للدنيا \n\n\nخبار..اسغفر الله وبشوية تحرك وململها من كتفها بصوت خافت وحرش واخا يعيا يرطبو\n\n\nبوبكر: هنية..وااهنية\n\n\nكمشات وجهها وضارت ليه مقادا تاتحل عينيها: شنو؟\n\n\nبوبكر: نجيب لك ميهة؟ ياكماا شحفتي\n\n\nخدات نفس بالفقصة تاع الحلمة اللي فيقها منها وقالت تحت سنانها: باغا ننعس ابوبكر\n\n\nبوبكر: مافيكش الجوع؟ رالطفل واقيلة جاع وبغا يااكل\n\n\nهنية: بغااا يننعس اابووبكر المررة التاامنة اللي كااتفيقني فييها هي هاادي..سيير اخووويي صللي صلااتتك وبسسع مني هيييييه\n\n\nنعسات مفقوصة وهو وقف ممديهاش فيها وعاود ململها حتا شافت فيه مخنزرة: حللفي مافيك عطش؟\n\n\nهنية: عليااا بلييميين وتعاااود تفيقني تاانخرج نررگد عد الجييران واااديير ليا بحاال البااارح تااني\n\n\nشاف فيها كاينفخ وتم خارج كايبرگم..هز السطيلة من المراح دخلها لبيت الما فين كاينة بوطة صغيرة فوقها مقراش حديدي تقليدي وكبير..عمرو بالما ودارو يسخن وخرج طل عليها مرة خرا اللي فيه ممهنيه..لقاها بركات كاتحرك يدها فوق كرشها هو يقفز من بلاصتو ومشا ليها كايجري ويتفتف: ا اشنوو غاااتولدي يااكما ضااراك \n\n\nكرررشك كايزددح تااني واااش فييه الجوووع\n\n\nبقلة حيلة تنهدات وقالت: سير تصلي ابوبكر سير رالعقل طاار لك احنيني\n\n\nبوبكر: وشاادة كرشك لااااش\n\n\nهنية: ومااانشدهاااش هااحي كررشي هادي ولا كررشك\n\n\nبوبكر: تغووتيش راغاتخلعي الدري ونعسي نعسي لاتفيقييه \"عوجات فمها وهو خرج كايستغفر ويشد لساانو المليط على وجه اللي فكرشها حايف يعصبها ويعصبو ..مشا لبيت الما لقا المقراش سخن كبو فالسطيلة طفا للبوطة وبرك يتوضا نية صلاة الفجر ..غير غسل رجليه تلاتة المرات ضار للطواليط البلدية عاد حيد سرواالو يبول هو \n\n\nيسمع غواتها اللي واصلو لداخل..تحلو عينيه ويديه طلقو السروال وخرج كايجري هوكاك كونما الجلابة اللي سترات ماستر الله، كايجري للبيت وسروالو كايعكلو حتا دخل عليها ولقا شي جارات عندها تما سمعوها وحلو باب القزدير ودخلو، شافوه وحلو عينيهم كايتفرجو فالسروال الطايح ووجهو المخطوف منو اللون على فمو كللمة \n\n\nوحظة: غااتولد واااش صاافي غااتولد؟؟؟\n\n\n\n\nالراجل 1: يااسي بوبكر گلس راغادوخ بالمشي والمجي\n\n\nالراجل 2: نعل الشيطان اسي بوبكر راكلشي غايدوز هو هاداك\n\n\nالراجل 3: يااودي ماترفد هم اسي بوبكر المرا عدي والدة قشلة ديال العتارس راها كاتنقز بحال بوفالة ماوقع ليهم واالو المضروور هو تا سحابك التريكة سااهلة ههه\n\n\nالراجل 4: كايتزاادو برزقهم اسي جامع مالك سااير تخلع فالسيد\n\n\nالراجل 3: انا غااگلت \n\n\nالكلام من هنا وهنا وبوكبر ماهوش اصلا هنا..السروال حيدو ولاحو لشي قنت وبقا بالجلابة غادي جاي عليهم حامية فيه البيضة وقلبو حامية فيه العافية اكترية من صوت غوات مرت..هي تغوت وهو كون صاب يبكي..هي تبكي وهو كون صاب يطج مايرجع تايتقصا الغاراص ..وماولداتها القابلة تاتقلب ليه الراس للساس وعلى بونت \n\n\nكان غايسكت ليه القلب \n\n\nبعد صمت رهيب صدمو سمع صراخ ملائكي صغيور..رد فيه الروح رعش ليه القلب ورعد ليه ليدين والرجلين..الرجال وراه ضاحكين كايطبطبو على كتفو ويباركو وهو عينيه خارجين فالخامية، حتا خرجات منها مرا شارفة قصيرة هازة تريبية مگمطة فزيف بيض مطرز ولابسة قميس كاشف هازاه من الرجلين تابان سروال القندريسي اللي لابسة\n\n\nمدات ليه التريبية ضاحكة ببشاشة وهو تايترعد وقالتتتربا فعزك اسي بوبكر جاتك بنية مزينااتها كاضوي ههه\n\n\nشاف فيها وعينيه بغاو يطيحو الدموع من الفرحة: هادي ب بنتي؟؟\n\n\nالقابلة: ومالها بنتي هههه أدن ليها أدن راا ربي رزقك قمر مضوي ما شاء الله عليها\n\n\nشاف ببسمة فوجه بنيتو الصغير والرطب وبصوت متفتف ومرعد قال: ماشاء الله.. ماشاء الله على الحبيبة ديال باها ماشاء الله\n\n\nقربها لوجهو متمعن فيها مزيان وهي حالة عوينااها الحور بصعوبة، كلا مرة تسدهم وتشوف فيه وتلعب بفمها الحميمر على شكل نقيطة وبيدها الصغيرة شادة فصبعو..نزلات منو دمعة تربعات على خدها الابيض الناعم وقرب بفمو المرتاعش جيهة ودنها، بصوت هادئ باش مايخلعهاش شرع التكبير والنسا كايدوزو عليه داخلين يديرو \n\n\nالصواب مع جارتهم اللي عاد ولدات ..طلع هو راسو مبتاسم ماشايف حد ومزير بنيو عندو كايشوف فيه.. طل على البيت ديالهم اللي عمر بالعيالات وشاف فمرتو اللي مبتاسمة ليه والدموع فعينيها..رد ليها البسمة مع تحريكة رأسو كايوريها بنتهم بين ايديه..بعدها خرج كايضحك لبرا الدار واللي دوا معاه وبارك ليه حدو كايحرك ليه راسو \n\n\nماساخيش من شوفتها وفدقيقة وحدة ..رجعات المحور اللي عليه دايرة حياتو ..وصبحات هي كل حياتو ..تسمعات فودنو كلمة مادارش عند من قالقا حدو بسم بسمة غريبة مرسومة لبنتو فقط ..الراجل ظن باللي ماسمعوش ورجع قال كايضحك: ااسي بووبكر گلت ليك شناوي تسميها اتاا الولاد داو لك السمع هههه\n\n\nشاف فيها مزيان وبصوت هامس ليها قال: عائشة..سميتك عائشة\n\n\n\n\nعائشة ..اسم تسمات بيه 18 سنة هادي من طرف باها..انيسها ومساندها لسنوات مرت، وسنوات ستمر ..تحت شجرة خلابة بجدايلها النازلين كانت مستريحة ورادة ظهرها عليها..شجرة بيدها غرساتها وهي بنت تلت سنين..وكانت يد باها سي بوبكر فوق يدياتها بوجهو البشوش.. ضحكات باش جا فبالها داك اليوم ومن دون ليام عمرها نساتو والا نسات فرحتها العارمة فيه كجل دكرياتها مع باها\n\n\nنوضات ضهرها مطلعة راسها للسما كاتاخد نفس وشعرها وراها كايلعب ..بنت فالتامن عشر من عمرها..شعر كحل مسبسب وعيون عسلية مجبدة، فم صغير حميمر ونيف منگاد طويل، بنت بحالها بحال گاع البنات مسرارة وزينها يريح القلب..زينة فأفعالها وقلبها طيب..مرحة والضحكة ديما فوجهها مرسومة بحال حماسها فأي \n\n\nحاجة بغات ديرها..وفاش تتعصب تتولي بحال باها دوز على الخضر واليابس \n\n\nعااااااايشة..واااعااااااايشة\n\n\nعائشة: اووف خمسة الدقايق اعباد الله خمسة\n\n\nناضت بكسوتها الكم البيضة والطويلة اللي لابسة تحتها دجين وسبرديلة..هازة الكسوة بيد ويد شارت بإيدها زعما شنووو \n\n\nردات عليها مها هنية من ورا الجنان يدها حاجبة بيها الشمس وقالت: ااتي زيييدي لدوييرتكم غاتبقاي مبررصة تم تايجي باك؟؟؟\n\n\nبصوت عالي ردت عليها: علااااش شنوو باغااا\n\n\nهنية: الدررگ زيدي قداامي رابااك مابقا ليه واالو ويوصل\n\n\nنفخات ونفظات كسوتها..ردات شعرها اللور وتمات غادة عندها مقلقة دور دور وتقطف من الزرع حتا وقفات على مها\n\n\nهنية: عييب عيييب وحشوومة ضيعي رزق ربي\n\n\nهزات كتافها: ياك ديالنا، ايلا ما كليتو انا شكون ياكلو البراني\n\n\nميقات هنية وتمات سابقاها وتقول: تبعييني تبعيني ..النهار اوماطال وتي داايعة هانتي للجنان هانتي لجيهة الواد هانتي مخشية تحت ديك الشجرة باز اابنيتي بااز\n\n\nزفرات مصغرة عينيها من الشمس: العطلة هادي شنو غاندير؟ اوووف الناس واخدين نتائجهم وغادين كايدوزو لي فواياج وأنا الزهر عندي عوج\n\n\nعوجاتها : ليفايااج غاتشوفي الدرگ مع داك باك.. وياك عارفة راسك ناجحة شباغة بشي نتييجة؟\n\n\nعيشة: رااه البااك هادا اماما كللشي على النقطة اللي جبتي \"قلبات عينيها كاتغبن\" وانا نهار جات النتيجة شفرها ولد السالمي الحمق، حتا باش نطل فلانطيغنيط مشا ليا مسار تاعي\n\n\nهنية: هااباك جاي من المدينة ويقدر يجيبها لك معااه \n\n\nعائشة: الناس واخدين نتائجرهم شهر تسعود وانا تابدا العام الجديد خزييت على زهرر\n\n\nهنية: وباااش فادك دااك البااك گااع..نهار تزوجي وت...\n\n\nقاطعاتها بنفرة: وهاانتي تاني غانخربقو السلوكة اماما داك الديسك ديال الزواج باقا مابغيتي تحيديه\n\n\nضارت ليها ويديها على خصرها مخنزرة: وشبااغة ديري بالسلامة، تبووري؟؟ رااهم قددك بدالرهم ووليدااتهم وتي وبااك فينما يجي شي والي يدق باب ماتخليو فييه غاللي نسااا تااشووهت فالدوار من ورااكم\n\n\nبنفس وقفت مها قالت: اناا الالة غاانكمل قرايتي ونخدم ونشري طموبيل ودار وفالمدييينة، ديك الساعة شوووف تشووف واش نفكر فحس الزواج \n\n\nهنية: المديييناااا؟؟؟ هيهيييه بووبكر يخليك تمشي للمدينة وتقرااي تم ههههه زيدي قدامي ابنيتي زيدي قطعي بيصلاات على گلبك \n\n\nبقات كاتشوف فيها والبكية شاداها..سكتات شوية مغددة وقالت: داابا تشووفي والله تاانمشي \"سبقاتها كاتنتر للدار شعرها وراها كايلعب وهنية كاتحاول تلحقها\"\n\n\nهنية: عااايشة..يااتي حببسي شووية ااناااري\n\n\nضارت ليها: عااائشة مااشي عااايشة اوووف شحال قدي نصححها لك\n\n\nهنية: واااشووري نمشييو بجووح ياهااد الهاااايشة\n\n\nخلاتها وكملات طريقها..وصلات لدارهم وتلاقات مع سيارة باباها عاد كيف فرانات قدام الباب وقبل ماينزل زمر ليها كايضحك\n\n\n\n\nخلاتها وكملات طريقها..وصلات لدارهم وتلاقات مع سيارة باباها عاد كيف فرانات قدام الباب وقبل ماينزل زمر ليها كايضحك ..حل باب الطوموبيل البسيطة اللي اصلا كايتزعزع وهبط بفيستة گرية وقاميجة بيضة لداخل بحال طاگيتو اللي متخطاهش فالخروج ..سروال فيستة گري وصباط كحل هاز كرطونة فيدو ويضحك\n\n\nتقدمات عندو وتلاحت على حضنو فرحانة برجوعو: باااباا\n\n\nعنقاتو كاضحك وهو بحرارة مزيرها ..باس على راسها وقال بصوت خشن: الله يرضي عليك اعويشتي توحشتي بووك ياك هههه\n\n\nشافت فيه: عاائشة ابابا عاااائشة\n\n\nبوبكر: عويييشتي ههه..تعالي ندخلو ابنيتي، فين مك\"درعها داخلين\" \n\n\nعائشة: هاهي جاية..عييتي ياك؟\n\n\nخنزر ورد كايتشكا: مااشي غاعييت، نهار واحد فالمدينة دگدگو ليا العظام الله يغبر لبوهم الشقف.. على جوج ورقات واحد يلوحك لواحد ويالااطيف ممعاهم هضرة..خزيت على قوم\n\n\nحركات راسها داخلين وكاتسمع ليه: قديتي الغاراض بعدا ياك ؟\n\n\nبوبكر: قضييتو، كونما هوا والله عتبتها \n\n\nدخلو لدارهم المكونة من مراح كبير قدام الباب عليه گليسة ديال السدادر بخدادي وطلامط حمرين ..حط الكرطونة من يدو حيد صباطو كايتنهد وكلا مرة يگول \"اللاااه..دگدگت دگدگت ولاد الكلاب دگدگوني\" رجليه ضروه بكترت الوقيف بدا يمسدهم وهي فوق راسو كاتلعب بصباعها وتشوف فيه تحت عينيها\n\n\nرد اللور مسرح على المخاد بالجنب وكايتنهد بعياء: اللللله ... شي ميهة ابنيتي الله يرضي عليك\n\n\nمشات جابت ليه كاس ديال الما مدااتتو ليه وقالت: بابا!!!\n\n\nشرب وحطو فوق الميدة قدامو: هانعاام \n\n\nعائشة: المدينة كيفاش دايرة ؟\n\n\n_بحالا طلقات ليه الجعبة للهضرة هز ايديه وبدا: كي اللفعة ابنتي ماااتسوا ماتصلاح والنااس كون صاابو يهربو منها كون دااروووها..قووم مامعاهم عيشة ممعاهم هضررة ووااااحد زاد من قدامي كايشقلم في هاديك اللي معااه بلا حشما بلا حاااية هااكا بعينيااا شتهم، وفااش تجي دوي معااه يهلل علييك..قلاال التراابي خزييت على قوم\n\n\nقلبات عينيها مالةنفس الكسيطة ديما: ماشي كللشي تاني بنادم فيه وفيه\n\n\nبوبكر: وداك القوم فيهم بحال ديك الدودة اللي لقينا انا وياك فشجاري التفاح غادايزة وتلوا ..يخلي بوهم بالخلا\n\n\nعائشة: مممم.. النتيجة جبتيها\n\n\nشاف فيها مكمش حواجبو: اينا نتيجة\n\n\nوسعااتهم وجات گلسات حداه: ياك ابا وصيتك شهر هاادي وكل نهار كانفكرك ..مااگوولش ليا نسيتيها\n\n\nرققو عينيها بالدموع وهو ناض بارك ويتمتم: ءا لا لا واايلي م مانسيتهاش غاهو گالو ليا غايعاودو يسيفطوها لك\n\n\nعائشة: اييمتااا؟؟؟\n\n\nهرب عينيه: و ومنعرف ابنتي نوضي نوضي شوفي مك فين كااينة\n\n\nتمات داخلة هنية سدات الباب وردت عليه: هاامها هااهي..وعلى السلام اخيي شتك جيتي بكري\n\n\nرجع لبركتو وهز فيها الراس مبسم: ياااك الشريفة.. بغيتيني نتعطل؟؟\n\n\nزادت باست ليه ايدو كاضحك : على سلاامتك ههه\n\n\nعائشة: انا نايضة لبيتي\n\n\nخلاتهم ودخلات زعفانة والدم طالع ليها ..بيت انتوي كبير وعريض فيه جوج سراجم عااليين وطوال ..ناموسية بكوفرلي بيض مقابلة مع الباب حداها كوافوز عريض وجنبهم بلاكار وردي فيه حوايجها.. گلسات على السرير وهزات الطيلي ديالها اللي بالكشيفة والطليب والرغيب جابو ليها باها وكانت هي الوحيدة فالدوار اللي عندها \n\n\nسمارط فون بحال هاداك..دخلات للفيس عند صديقتها اللي تعارفو عامين هادي وسيفطات ليها ميساج مقلقة ورافدة هم كبير لراسها\n\n\n\n\nدخلات عندو هنية للبيت فين متكي وقالت بيدها على خصرها: التقدية علاش وصيتك جبتيها؟\n\n\nرد ساد عينيه وبصوت عيان: اييه، وخلي منها للا عبوش راه جبت ليها حقها\n\n\nهنية: اممم \"سدات الباب ودخلات\" بووبكر..نوض نوض ندوي معاك\n\n\nبوبكر: هممم\n\n\nهنية: ياتانوض\n\n\nضار عندها مخنزر: اشكاين رانا عيان مانستارااحش؟؟\n\n\nهزات حاجب وجبدات من سدرها ورقة مطوية على جوج..كيف شافها ناض مخرج عينيه: هااديك منين جاتك\n\n\nهنية: منيين جااتني؟؟ داابا تعت الله ماحشمتي مارمشتي هاا؟؟؟ غاماگالك مخك ارا نضحك على الدرية ونكدب عليها تحت الله دابا تا بشيبك وباقي تكدب\n\n\nطيرها من يدها وعلا صوتو كايتهز: ماكدببتتشااي.. انا لمصلاحتها دررت هوكاا كااتسمعي\n\n\nعوجات فمها: اييه مصلاحتها..شفرتي ليها النتيجة وسبيتيها فولد السالمي ولاينيي راك شلاهبي\n\n\nبوبكر: سييري قدي شي حاجة لمخك بيني وبين بنتي ماشغلكش فيييه\n\n\nدارها فقبو وبغا يخرج هي تحبسو: واابراتي زيد نهضر معاك فالمهم\n\n\nبوبكر: شكااين تااني واش منرتااحش انااا\n\n\nهنية: ياتا غازييد گلس راعدي ليك شي خبار\n\n\n..........\n\n\nگالسة كاتشوف قدامها ساهية..قارنة حجبانها وتتخمم حتا صونا التيليفون فيدها فيقها من سهوتهاقرات الاسم وردات بصوت مقلق: الو كريمة\n\n\nكريمة: الحب ههه صاڤا بيخير؟\n\n\nعائشة: ممم الحمد لله\n\n\nكريمة: مال الزيونات مقلق؟ موضوع النتيجة تاني\n\n\nزفرات وقالت: ماجابهاش حتا هاد المرة واخا عيييت نوصيه\n\n\nكريمة: عادي غايكون غير نساها تاني هو شنو گالك؟\n\n\nتنهدات وردات شعرها ورا ودنها: كايدخل ويخرج فالهضرة، بابا فحالي مكيعرفش للكدوب ومكيحملهمش، وعلى مكنظن راه مخبيها عليا..اوف اكريمة نتيجتي باقا حتا معرفت شنو مكتوب فيها والقراية قريب تبدا، كيغاندير نفتح معاه موضوع لافاك كيغااندير\n\n\n\n\nكريمة: الاا اصاحبتي متتشاءميش گلسو بجوج وفتحي معاه الموضوع بالتي هي أحسن، يقدر يخليك تجي عندي؟\n\n\nعائشة: ممم واخا نكون كانحلمها بالالوان\n\n\nكريمة: علاش؟؟\n\n\n\n\nكمش ملامحو وقال: الزوبير ؟ شكون هاد الزوبير؟\n\n\nهنية: ياويلي معرفتيهش؟\n\n\nبوبكر: بالعمااا\n\n\nهنية: يااولد القايد حمد..راه بليماارة هو اللي جا من الطاليان\n\n\nرد راسو اللور متدكرو: آاااه\n\n\nضحكات: اااايه هو هاداك\n\n\nبوبكر: داك بوخنونة اللي من صغرو وهو داخل ليا للجنان يشفر ليا من التفاح هههه ايييه لوالديه شحال ملختو فاش كان صغير هههه\n\n\nهنية : ااناري ياهااد الراجل واش متتنسااش..السيد كباار وولا رااجل همة وشاان بدويرتو وطموبيلتو هاااكا كاتشعشع\n\n\nبوبكر: هااكا كاتشعشع؟؟؟\n\n\nهنية: اييه اخويي كون تشوفو\n\n\nبوبكر: اهااا هي بالسلامة شايفاه وسااريا توصفيه ليا كي دااير، لا مزياااان مزياان اهنية نوصلو لهااد المااصل ولينا براهش درووكا ياك\n\n\nهنية: هااويلي شدرت انا جاايااك الهضرة....\n\n\nقاطعها: ماتجيني منجييك خلي هاد النهار يدوز مگااد الله يستر على مك\n\n\nبغا ينوض وشداتو: وااتا غاااشور ياهاد الراجل مال راسك قاصك\n\n\nبوبكر: وامشطبااا هادي \"شاف فيها\" شنوو بغيتي عاود\n\n\nهنية: ياابوبكر عطيني ودنك وسمعني رانا باغا غالخييير\n\n\n...........\n\n\nعائشة: هه حيت ببساطة بابا يموت وميتفرقش عليا..فراسك ملي كنت صغيرة مكانتش عندنا ابتدائية فالدوار؟ وهو باش منضطرش نمشي حتال للدوار اللي حدانا بناها بفلوسو وسيفط بلاغ باش يسيفطو ليها الاساتدة\n\n\nكريمة: واايلي ههه سعداتك اختي بيه\n\n\nبسمات بطفولية ساهية فالمراية قدامها: فاش وليت فالاعدادي شرا طموبيل ديالو وولا هو يوصلني وهو يجيبني..عمري عقلت على راسي بوحدي فشي موقف..وقتما ضحكت ولا بكيت، كان هو حدايا مساندني ومواسيني..علمني بزاف اكريمة وباقا كانتعلم منو لليوم، حتا وحدة فالدوار ماكملات للتاسعة إما عيات وبركات ولا بركوها \n\n\nوليديها بزز..الا انا..بابا ديما شاد بيدي وديما باغيني نكون حسن من كلشي ونقرا ونوصل..واخا مخلاو ماگالو عمرو داها فكلامهم وعمرو خلاني نديها فيها\n\n\nكريمة: الى هاكة راكم متفاهمين بزاف .. حاولي معاه شنو تخسري\n\n\nتنهدات بحيرة: بصح..يمكن گاع تعطلت وقدما أجلت هاد الموضوع قدما زاد تعقد\n\n\n............\n\n\nبوبكر: لااا والله اخيتي مافهمت\n\n\nهنية: اش مافهمتيش٠؟؟؟\n\n\nبوبكر: وتگول واش فهمت شي حاجة\n\n\nندبات بالاعصاب: ااميمتي ياانا واااش باقي طرطق مراارتي..السيد بااغي بنتك للحلال على سنة الله ورسوله ااشنو اللي ممفهوومش فهاادي\n\n\nبهدوء رد: اييه صلى الله عليه وسلم..ولكن اينا بنت ؟ انا ماعدي بناات للزواج\n\n\nهنية: ااويلي ياابوبكر وااش باغي تفقصني\n\n\nبوبكر: حااشا امرتي متگوليش هوكا ..نوضي نوضي غاننعس هنا نيت برا غايصدعني الدبان\n\n\nهنية: ااابوووبكر\n\n\nبوبكر: هاانعام\n\n\nهنية: يااتا جااوبني خااانرد على النااس \n\n\nبوبكر: الاالة انااا ماعدي بناات للزوااج واش كااباان ليهم غاااابنت بووبكر..راالمعطي راسلاام رالمحجووب عدهم قشلة تاع البيراات يفووتو ساااحتي شووي \n\n\nهنية: وشكوون يكره نسووبية بحاال هادي عرفتي شناهية ولد القاايد\n\n\nتكا ينعس: ممم بل الشفار لاخر غامن صگوعيتو فالصغر باين العربون يااين\n\n\nهنية: تاوااش ساير دوي من نييتك؟؟.\n\n\n\n\nبوبكر: لا ساير نتمالغ معاك\n\n\nبوبكر: بووبكر \"مردش عليها ووبقا ساد عينيه\" تاضوور غاجاوبني ياهاد الرااجل\n\n\nضار مزعف: الاالة ماعدي بناات للزواج بنتي باراكة عليها بوها قاانعها ماعدها مادير بشي حد\n\n\nهنية: ااويلي واش البنت غاتبقا هك تاتبوور؟؟؟\n\n\nبوبكر: وتبوور شغلهم سووقهم كايصرف عليها شي حد عااطيها شي حد شي حاااجة\n\n\nهزات ايديها: لا صاافي تسطييتي لا نتا لا بنتك وغاتسطيوني فهااد الدار\n\n\nرجع نعس: سيري سيري قضي لك شي شغل وسدي وراك داك الباب\n\n\nهنية شافت حتا عيات وخرجات كاتبرگم تحت نيفها..هزات التقدية اللي جاب بالنترة حطاتها فالكوزينة وهزات تقدية عبوش المرا الكبيرة جارتهم ومشات تعطيها ليها\n\n\nفحين عائشة بقات باركة حتا جنابها ضروها..ناضت مشطات شعرها كاتزفر وعينيها مرة فالشرجم مرة فالمراية اللي قدامها.. تنهدات حاطة يدها على خدها وفالشجاري ساهية..وهاد الگلسة هاكا ابدا لوحدة بحالها ممواتية..عائشة بنت طموحة باغة دير بزاف ديال الحوايج وتكون شي حاجة بارزة..والگلسة وسط ربعة ديال الحيوط طول \n\n\nاليوم ممناسباهاش بتاتا وماشي تاعها\n\n\nناضت جمعات شعرها اللور حلات پلاكارها وجبدات منو كسوة باج طويلة كم ومشدودة من الخصر..لبساتها ولبسات دجين تحتها من عادتها ديما تهز طرف الكسوة فاش تكون كاتتمشا..خرجات من البيت طلات على باها لقاتو ناعس، هزات سبرديلتها البيضة لبساتها قدام الباب وطلقات رجليها تاني دايعة من هنا وهنا تتلاهي الوقت وبين \n\n\nالجنانات طلقاتهم، اللي شافها يعطيها السلام وهي ببشاشة تتردو..معروفة بصوابها وطيبوبتها عند كل ناس الدوار وكل من حتاجها كايلقاها،ولكن باها حجارو يشدوه..بوبكر مايضلم مايتعدا غير فمو مبري منو وقيسو فعينو حسن ليه من بنتو..عدوه وعدو عدوه اللي يجي باغيها للزواج كايهز دوك القوالب اللي جاب ويلوحهم ليه لقدام \n\n\nالباب ويكملها بالمعاطية بالكلام المالح والمسوس حتا يكره النهار اللي بغا يتناسب فيه مع شي واحد سميتو بوبكر..السيد اللي دار بزاف على قبل بنتو وأهمها بنا مدرسة وسماها على إسمها واخا غاعلى قد الحال..يمشي للسوق يديها معاه يكون كايزرع رجلو برجلها تبغي تمشي لقرايتها تلقاه وراها تابعها..حتا صبحو جل ناس الدوار \n\n\nكايعيطو ليه غير ب أبو عايشة\n\n\n\n\nتعاشات العشية..وللدار رجعات هنية، دخلات لكوزينتها تبدا توجد للعشا ودايرة معاها مقراش تعمر بيه اتاي، تادخل عليها بوبكر موضي وكايمسح يديه: عيشة فين هي؟\n\n\nهنية: بانت ليا طلعات للسطح \n\n\nبوبكر: انا غادي نصلي ..ديري شي كويس تاني وطلعيه للفوق\n\n\nهنية: اييه كاتجمعو غير على التحراميات الله يحفظ مع الله يستر\n\n\nبوبكر: اييه حسن من النميمة اللي تتقيلي شادة مع دوك جاراتك الله يخليها قاعيدة\n\n\nداز كايستغفر باش يصلي وهي بقات كاتمتم وتوجد داك اتاي معاجبها حال..حتا قاداتو على حقو وطريقو وهزاتو فصينية مطلعاه للسطح وتعيط: عييشة ..واااعيشة\n\n\nعائشة: عااائشة والعاداااو \"طلات عليها\" شنوووو\n\n\nهنية: شدي شدي طلعي هادي وفاش تكوني نازلة هبطي معاك دوك الحوايج\n\n\nنزلات خدات منها الصينية: فين با؟\n\n\nهنية: كايصلي العشا هاهو جاي..ولاتعطلوش تاني رالعشا كايوجد\n\n\n\n\nعائشة: واخا... طلعات الصينية للگليسة اللي فالسطح، حطاتها فوق الميدة الخشبية الدايرة وگلسات فوق السداري كاتتنهد وتقول فخاطرها: اليوم غانحطو النقط على الحروف..هاد الدوار ماشي بلاصتي، انا خاصني نمشي للمدينة ..وغانمشي ليهاا \n\n\nسمعات تحنحينو وتجمعات كاتتبسم.. شافتو داخل ببشاشة وشاد فيدو شي حاجة: امسا الخير لالة عائشة ههه\n\n\nعينها على ايدو: ههه شنو شاد فيدك\n\n\nگلس وفتحها قدام وجهها..بسمات بهدوء كاتشوف حلوا المرشميلو اللي كايعجبها خداتو كاضحك وقالت: سحابلي نسيتيه\n\n\nبجدية وصوت حنون قال: وانا عمري نسيتو انوارتي..خاصك تعرفي ابنتي باللي بوك هو اللي عمرو ينسا شي حاجة كاتتعلق بيك\n\n\nعائشة: الله يخليك ليا ابابا ويطول ليا فعمرك...نزلات راسها بحزن وهو مد يدو لشعرها كايدوز عليه: مال عويشتي مقلقاها شي حاجة\n\n\nعائشة: النتيجة ابابا.. خايفة نكون منجحتش ولا جبت شي نقطة خايبة\n\n\nحنحن وشوفت نظرة الاسى فعينيها كاضرو..خايف وخوفو من أنها تبغي تمشي للمدينة وتتغرب تما مسيطر عليه ومخليه يدير معاها اللي عمرو دار بحال يكدب ويخبي ..شافتو سكت و زادت كاترمش فيه وتبوحط وكل مرة تتنهد كأنها هازة جبال فوق الكتاف وغير هي اللي هازة الهم فهاد الدنيا ..تاعيا وحكو عليها قلبو وقال لسانو بلا مايحس: ه هي فالصراحة گبيلة وصلات نتيجتك\n\n\nوسعات عينيها: بصصح؟؟ عنندك داابا؟؟\n\n\nجر قبو وجبدها منو خداتها حالة فمها وبالفرحة تلاحت عنقاتو وهو بضحكة صفرة كايدوز على ضهرها\n\n\n\n\nعائشة: نااري ابابا واخييرا هههه\n\n\nحرك راسو وكايشوف فديك النتيجة: اييه \n\n\nحلاتها كاتفتف بدات تقرا وغوتات حتا قفزاتو من بلاصتو:جبت سبعطاش سبعطاااش ابابا سبعطاااش ههه\n\n\nبوبكر: مبارك ومسعود ابنتي..نتي خدمتي عليها وربي مكايخيبش \n\n\nعائشة: هههه فرحاانة بزااف وحاسة براسي قريبة نوصل لداكشي اللي باغين بجووج..عقلتي يااك؟\n\n\nرمش بارتباك: اييه اييه\n\n\nشدات ايدو بعدما حطات ديك النتيجة وقالت كاضحك: كنتي كاتگول ليا خاصك تقراي ابنتي وتوصلي لداكشي اللي نتي باغا\n\n\nضحك ديك الضحكة ديال الفقصة: انا گلت هووك؟؟\n\n\nعائشة: اااه ههه وكنتي كاتگوليا ايمتا غير تكبري ونشوفك واصلة وبخدمتك وتشري تانتي شي طموبيل تعودي تمشي للمدينة وتديني معاك\n\n\n\n\nبوبكر: هههه دخلت عليك بالله تاگلت لك هووك\n\n\nعائشة: بليماارة كانت معانا ماما وگالت لك باللي البنات متايصوگوش الطوموبيل ونتا درتي فيها وتخاسمتو.. عققلتي؟؟؟\n\n\nبوبكر: ايييه الله يمسخني\n\n\nعائشة: نعام ابابا؟؟؟\n\n\nبوبكر: الله يفكرنا فالشهادة ههه\n\n\nعائشة: هههه دابا باقة خاصانا خطوة وحدة\n\n\nسرط ريقو اللي نشف وهي بحماس تتشوف فيه: و واللي هي\n\n\nعائشة: نقراا فلافاااك اللي كااينة فكاازااا ههههه\n\n\nبقا جامد بالضحكة مكايرمشش وهي تتشوف فيه بحماس: بابا شنو گلتي؟ \n\n\nبوبكر: أدن المغرب لا؟\n\n\nمحات الضحكة: العشا اللي ادن وراك صليتيه\n\n\nبوبكر: دخلت عليك بالله..والنوافل؟ اييه بااقين النوافل كايتسناو ابنتي\n\n\nعائشة: ولكن باقي خاصنا ندويو\n\n\nناض كايزرب: نررجع وندوييو الصلاة مكاتسنااش \n\n\nخبطات ديك النتيجة وحطات يدها على خدها وهو نزل طالع ليه الطونسيو وتايعيط: هنية ..وااهنية..هنية\n\n\nخرجات عندو كاتمسح ايديها: اااشنو ماالك\n\n\n\n\nخرجات عندو كاتمسح ايديها: اااشنو ماالك واقعة شي حاجة\n\n\nشاف وراه وشاف فيها: زغبني رااسي يااهني وكلاوني يديا تااعطيتها النتيجة\n\n\nضحكات هنية باستهزاء هازة راسها الفوق وقالت: تبوحطات عليك تاني تادات اللي بغات يااك ، واسيييير فكها درووك ههه\n\n\nبوبكر: فكيني غاافهادي ياهنية وطلبي اللي بغيتي\n\n\nهنية: الاا ااخويي يااك ديما كتگول مدخليش بيني وبين بنتي؟ دابا بييينك وبين بنتك انا مبررية منكم\n\n\nبدا يسايس معاها ويرطب: اهنية راه اللسان نعل بووه ماااافيه عظم.. ونتي عجبك بنتنا وعوينتنا لوحييدة تمشي تقرا داك الباكور فالمدينة تبعد علينا فهاد العمر ونبقاو تاني وحدانيين\n\n\nهنية: سميتها لافاك\n\n\nبوبكر: الزعتر المززمر اناا هادا اللي بنااها داعيه الى يوم الدين.. واا دوي معاها رطبي معاها شوي ياك هي بنتك وشتي ياك غيير هاد القراية اللي فيها البعد حنا مبغيناهاااش ماعدنا مانديرو بيها\n\n\nخرجات فيه عينيها: نتااا اللي مابغيتيهااش ونتا المفششهاا سحاابلك كاتسمع ليا ولا كادير بريي؟ اسييير خررج فيها عينيك وگوليها القراااية اووهو تگلس فالداار بحالها بحال گراناتها تايجي زمانها يديها\n\n\nتقلبات ليه النقشة على سيرة الزواج ورد: واداابا مالنااا على هاد الهضررة العووجة شمن زماان ولا زممر ااش ااش..گلناا لك دوي مع الدررية صاافي دوي معااها راك مها زعما\n\n\nهنية: وشتتك سااير تتنهظ فيا اناا ماالي شدررت\n\n\nبوبكر: انااا اللي درت انااا..وادوي معاها اهنية الله يرضي عليك فكيني غاافهادي\n\n\nهنية ضمات ايديها هازة حاجب: وانا شنستافد؟\n\n\n\n\n...عائشة: أففففف\n\n\nنفخات كاتشوف فالباب بملل والبرد بدا يطلع ليها مع العظام..ناضت هزات ديك النتيجة وتمات نازلة لتحت داخلة للدار وكادور عينيها..لقات غير مها فالكوزينة كاتحرك العشا وقالت: فين بابا؟؟\n\n\nحطات من يدها وردت بهدوء: كايصلي ..خديتي نتيجتك\n\n\nردت يملل: مم جبت سبعطاش\n\n\nهنية: مزياان..ياشتي داك الحيط سيري ابنتي علقيها تم، ياك سنين وتي تتقراي بلا فايدة بلا جوج اللهم علقيها تبداي تصبحي عليها وتمسي\n\n\nردت كاطنز: لا لا انا ناوية نبيعها لصويلح مول الزريعة ونجيب بلاصتها كاوكاو معسل\n\n\nهنية: اياااه خيالر نيييت شحال هادي مدقنااه\n\n\n\n\nعائشة: وااش تاطنزي عليا ولا شنو..هاادي اختي راه سهرت عليها الياالي بااش قدرت نجيبها فالاخير تگولي ليا خيااار كاوكاو معسل\n\n\nهنية: لا انااا غانزغررت لك يااتبارك الله ماشاء الله تيفين باغا طيري فيين شناافعانا گاااع ديك الورقة\n\n\nخرجات عينيها بتحدي: انااا غانمشي للمديينة وغانكمل قراايتي باش نخدم الخدمة اللي بغييت وماسووقي فحد\n\n\nحتا هي بدات تغوت ومخرجة فيها عينيها: واساامعيني ابنت كررشي شتي ياك غاديك المدينة نسااي والديها حنا ماعدنا بناات يمشيو يعييشو وحدهم فبلاد الفسااد\n\n\nخرج بوبكر من البيت كايلبس سنضالتو وموسع عينيه: اامالكم اااو شهاد الصدااعات\n\n\n\n\nشافت فيه عائشة كاتستجد بيه وغبنات صوتها كعادتها فاش كاتكون منوضاها مع مها: بابا وهانتا شووف شنو كاتگوول انا كانوريها النتيجة وهي تطنز عليا\n\n\nبقات فيه تاضرو قلبو عليها وشاف فهنية كايغمزها تنقص من ڤولوم العصبية: هنية رخخفي رخفي شوي مااشي هووك\n\n\nهنية هزات فيه صبعها معصبة: سكت تاا وخرج سووقي ..ونتي يااه، شتي غاديك المديينة طارت معزة نزلت معزة ماكاايناش\n\n\nعائشة: وااش بانت لك شي لافااك فحد السواالم وااش انا كررهت هءهء قرييت حتا شحفت وفالاخيير نگلس فالداار هادشي اللي بااغااا\n\n\nهنية: ايييه وماالها دااركم \n\n\nدارت لباباها: باابااا هنهنهن\n\n\nتلف وشاف فهنية داير فيها مخنزر زعما: ء ء ا هنية اش هااد الهضرة حشوومة\n\n\nهنية: وتمشي تتغرب وحدها فالمدينة بحاال الزوافرية؟\n\n\nبوبكر: اييه فهادي عندك الحق \"دار عند عائشة\" عاايشة اش هااد الهضرة حشوومة\n\n\nبصوت مغنن: وشنو نديير ابااباا ماالي كررهت راانااا بااغة نكمل قرايتي ونتا وااعدتيني باللي غاتعاونني\n\n\nسرط الريق ورد : واه واه \" ضار عند هنية بمعنى قفرتها\" رانا وااعدتها باللي غانعاونها ياااهنية\n\n\nهنية: ء ء و ومن بعد .. اناا هي مهااا اناا ولدتها والكلام كلامي والري ريي\n\n\nارتاحو ملامح بوبكر اخيرا شاف فعايشة هاز ايديه مستسلم: فهاادي غلبتني راها مك اابنتي الكلام كلامها والري ريها\n\n\nهنية ميقات فيه وتادور راسها فيين عمرو دار بكلامها ولا سمعها اش تتگول، فحين عائشة وساعو عينيها وقالت: يااك ابابااا ؟ دابا نتا رااضي على هاادشي اللي كاتگوول بغيتي نبقاا گالسة فالدار لاقراية لاجوج\n\n\nهرب نظراتو من عينيها: ا ابنتي راه الحديت وتايگول لك مك تم مك تم مك تم مك تم مك\n\n\nقاطعاتو هنية: اصاافي راغااا تلاتة المراات انااري\n\n\nبوبكر: ا اييه وتم بووك \"هز ايديه ودور وجهو\" ماعدي مااندير الدين اللي گال\n\n\nشافت فيهم بجوج جامعة نفسها وتتحرك راسها: وااخاا، بغيتوني غاانبقا فالداار..واااخا\n\n\nدازت فيهم شاادة البكية ومزيرة على النتيجة فيدها مخليا بوبكر كايشوف فيها بحزن وارتباك\n\n\nبوبكر: ع ع عاايشة اجي ابنتي اجي غااندويو\n\n\nعائشة: عاااائشةخبطات باب بيتها وهو تنهد بأسىهنية: ويااك تا اللي بغيتي هاد الصداع مالك داابا مقلق ؟\n\n\nشاف فيها وزاد خرج وهي تنزل وراه بسرعة: وهاانتا داكشي اللي تاافقنا عليييه وايااك تنسااه هااا\n\n\nخرج يديه ورا ضهرو غادي منزل الراس ويخمم وهنية رجعاات للدار حدها شافت جيهة بيت بنتها ورجعات لكوزينها: الفشووش الخاوي\n\n\n\n\nتعاشات العشية ..الليل على دوارهم خيم وهي فبيتها التيليفون فودنها كادوي مع صديقتها الوحيدة وكاتعض شفايفها بالفقصة\n\n\nكريمة: معندك ماديري خاصك تسايسي معاه اصاحبتي\n\n\nعائشة: الحبس هو اللي عايشة فيه اناا، وماحدي مبعدتش من هاد الدوار عمري نهنا ولا نرتاح\n\n\nكريمة: وشنو غاديري ؟\n\n\nصغرات عينيها وبسمة خفيفة ترسمات على شفايفها: غانجيه بالحيلة كيفما حتا هو دوز لماما الكرة ورجع اللور .. غير بلاتي كازا جاية ليها جاية سوا بغا ولا كره\n\n\nكريمة: انا بعدا بيتك هااهو موجود كايتسنا بالفرحات عليا اييمتا غير تجي عندي\n\n\nعائشة: شكرا بزاف احبيبتي\n\n\nكريمة: ااجي مگلتش ليك هههه\n\n\nعائشة: شنووو\n\n\nكريمة: يااسر غايجي يخطبني هاد الاسابيع الجاية عهههه\n\n\nضحكات بفرحة وقالت: مبروووك احبيبة تستااهلي\n\n\nكريمة: اححح متيقتش باللي صاافي نسيت داك ولد الكلبة تاع لؤي اخيراا لقيت اللي ستاهلني\n\n\nعائشة: بابا ديما كايگول ليا باللي الخير عندو شلا وجوه، مرة يبكي مرة يضحك وخاصنا نكونو عارفين باللي سوا ضحكنا وبلا بكينا رافيها خير..داك لؤي علمك بزاف اكريمة وخلات تبدلي شحال من حاجة فراسك باش تستاحقي راجل بحال ياسر\n\n\nكريمة: بصح عندك الحق..واخا بكيت وتألمت بزاف ربي عوضني\n\n\nعائشة: \"سمعات الحس\" هاهو دخل للدار يالله نخليك\n\n\nكريمة: بااي ازين ندويو غدا\n\n\n\n\n....سد باب الدار ودخل للصالون اللي جا فالجنب كايدور عينيه ويقلب..جات هنية حطات الصينية وقالت: نحط لك تاكل\n\n\nبوبكر: عايشة فين هي؟؟\n\n\nهنية: مللي خرجتي وهي فداك البيت مخرجت مادرجت\n\n\nتنهد وناض طالع للسطح..گلس وبقاو عينيه فالسما معلقين كايخمم ويعاود حساباتو ..داز الوقت وطلعات هنية تكلمو للعشا لكن حدو قال: دي لعيشة حقها انا مبغيتش ...وكمل جلوسو وحدو ..حتا توسطات الگمرة السما وحس بالعيا عاد ناض نزل للتحت..لقا الحس مقطوع وكلشي ناعس..دخل لبيتو لقا هنية ناعسة ..حيد جلابتو ولبس \n\n\nفوقية خفيفة بيضة تخشا ففراشو وكايرمش فالسقف ..بعدها ناض لبس بلغتو وخرج قاصد بيت بنتو..حل الباب شوية وطل براسو لقاها ناعسة وانفاسها هاديين ..سد الباب بالحس وقرب گلس حداها عينيه فيهم الحزن وماد يدو لشعرها الاسود..خرجات منو تنهيدة خرا وقال بأسى: كي بغيتيني نخليك تبعدي عليا اعويشتي ..كيبغيتي نخليك \n\n\nتمشي لبلاد كاتخلع عامرة دياب وانا ربي ماهداك ليا حتا شبت ..نتي راك نوارت حياتي، وبوك الى مكتيش فحياتو كضلام \n\n\nسكت شاد الحصرة فحلقو وناض غطاها ..خرج داير ايديه ورا ضهرو ودخل لبيتو لقا هنية باقا ناعسة ..حيد بلغتو وتكا حداها تغطا وبقا ساهي فالحيط قدامو النوم مشا من عينيه حتا بدا يسمع شخير هنية وراه: خشششش خاااااننن خششش خاااااان\n\n\nعوج فمو وخنزر تاخنزر بعدها ضار غطاها كلها بوجهها ردها مكفنة فداك ليزار تانقص شوية الصوت عاد رجع لمكانو كايطيب نعاسو\n\n\n\n\nبصوت الفروج كايكعكع ومقراش تالما كايصفر صبح صباح جديد فدوار حد السوالم \n\n\nصباح صبحات فيه عائشة واقفة قدام البلاكار ديالها كاتقلب فالكساوي اللي عندها حايرة وقارنة حجبانها .. بانت ليها واحد الكسوة موڤية فايتة الركبة بشوية ونص كم ..خفيفة وكاتفرفر من لتحت عجباتها وجبداتها بدلات بيها الپيجامة ومشات للمراية تشوف كاجات عليها..مشطات الشعر وخلاتو على طولتو مطلوق ومتموج طبيعيا، هزات عكر حمر من البلاكار دارتو فالجيب وحلات الباب خارجة وغادة للباب قبل لاتحصلها\n\n\nعائشة: مي انا خاارجة\n\n\nخرجات هنية هازة مسمنة عاد ناوية تحطها فالطبسيل: اااجي لهناا فين غااادة \n\n\nزفرات وضارت عندها كاترمش: غاهنا امي شوية ونجي\n\n\nطلعاتها هنية من راسها لساسها والبسمة بدات تترسم فوجهها وقربات ليها: اييه ولابسة ليا الحمرر الاالة ههه افين غادة اشويطينة ها ؟ ياكماا...\n\n\nعائشة: اامي دوك المسلسلات التركية راغايخرجو انا گلت لللك، وفييين عدي نمشي أصلا.. بنات الدوار غالمكلخة على ختها عقلهم فيه غير وصفات تكبير المؤخرة والزوبير ولد القايد ولا براهش الدواار..اللهم نمشي نسرح رجليا حسن\n\n\nبعدم تصديق دورات راسها: احياانا لابسة الحمر ياختي وماشطا الشعر ههه شتي لاكان غاشيحد مطيحك ااابنيتي ها ميمتك توقف معااك من غدا نزوجك ليه\n\n\nميقات بعينيها وتمات خارجة: بااركة على گلبك الااطيف.. انا شوية ونجي بلا ماتگوليها لبا\n\n\nهنية: ايييه وسيري الله يرضي عليك هاكا نبغيك اعوينتي عيشي لاڤي ههه ...دخلات لكوزينتها كاضحك بوحدها وطيب لمسمن وفنفس الوقت كاتسترجع دكرياتها الرومنسية مع بوبكر\n\n\n...عائشة غافاتت العتبة وهزات داك العكر طلاتو لفمها مزياان وماصاتو بين شفايفها..قادات الشعر ردات منو قدامها وقادات تالمشية ورسمات ضحيكة حلوة على تغرها عاد كملات طريقها قاصدة الحانوت ديال الدوار غاوصلات ليه تكات بيدها على الكنطوار وبصوت محلون قالت: احم احم محمااد ..ارا واحد عشرة الدراهم \n\n\nروشارج\n\n\nالدري طلع عينو ببطء للصوت الانتوي محدو كاطلع وهوما تايوساعو، وقف شافها وتلف اكترية الضحيكة اللي على وجهها.. فين عمر عيشة بنت بوبكر ضحكات لشي دري ولا حاشاتو ليه تامن سنانها عمرو شافهم \n\n\nعائشة: ههه غاتبقا تشووف فيا ويلي\n\n\nرمش هنا وهنا كايحنحن: ا ا عشرة ياك\n\n\nعيشة: ممم.. ايوا كيف داير مع الوقت امحماد مزيان\n\n\nتنهد وسهاا: ايلى كنتي نتي مزيان انا فووق مزيان \n\n\nحس بشنو گال ومحا الضحكة عاد غايبدا يتمتم هو يشوف ضحكتها الخجولة منزلة راسها: ايوا اللي بغا الحلال ..يقصد الباب\n\n\nشوكاتو: هاا؟؟\n\n\nعائشة: دوز بخير امحماااد ههه\n\n\nخدات الروشارج وتمات غادة والضحكة ماحياها ..طلعات حاجب وبدات دور عينيها فالارجاء حتا شافتو مع رباعت صحابو وعاود رسمات البسمة\n\n\n\n\nدازت من حداه بحالا مشافتوش والزغبة فيدها تتلوا، اما هو تبعها بعينيه من الفوق للتحت وشمال ويمين تاوقف بلا هواه وقال: الدراري انا جاي\n\n\nتبعها كايزرب ويقاد التيشورت اللي لابس، واخا قصير عليها زوين ومسرار فوجهو من غير عينيه اللي فيهم الدغل: عيشة.. عييشة\n\n\n..ضغطات على سنانها ومن طريقة نطقو لإسمها ولكن دارت بالبسمة الصفرة وقالت: زوبير ههه صافا\n\n\nالزوبير: ههه الحمد لله ازين تي شنو خبارك؟ \n\n\nعائشة: ايوا نگولو الحمدلله\n\n\nالزوبير: مبقيتيش گاع تتباني فالدوار و وتوحشناك هههه\n\n\nرمشات تتسبل عينيها: ايوا الملل وصافي مكاين مايدار ومعندي فين نمشي\n\n\nضحك وحك شعرو حشمان: دابا تاتي ديري دارك وولادك ديك الساعة ارا ماتلاهاي معاهم ههه \n\n\nضحك بحدر كايتسنا تقمعو كالعادة وتسمعو المنقي خيارو ..غير انو وقع العكس وعائشة ضحكات بخجل منزلة راسها وتتشوف فيه تحت شفرانها\n\n\nعائشة: ايوا يازوبيغ..اللي بغا الحلال..يقصد الباب \n\n\nزمطاتو تاسكت: ها؟\n\n\nبصوت ناعم: دووز بخير\n\n\nضارت مخلياه كايرمش فالخوا والهضرة فدماغو كادور، شوية تادار قاصد دارهم ومكسيري لمية وعشرين ..\n\n\nعيشة وقفات حاضياه حتا غبر بعدها هزات الطيلي ديالها دخلات للفيس فين مصدعها واحد من العنيبات الكتار فالدوار..لقاتو كاتب ليها جرائد كالعادة مقرات منهم تاحرف حدها جاوباتو ب\"اللي بغا الحلال.. يقصد الباب\" طفاتو ودارتو فجيبها عاضة شفتها التحتانية ومكملة طريقها لمقصدها الماكر\n\n\n\n\n...فدار سي بوبكر ..بجلابة بيضة مخططة بالحمر مع قاميجة كايبان منها الكول ووالكمام فقطو وطربوش فوق راسو الشايب اللي فيه شعيرات قلال ، وقف وسط الدار وبدا تايدور عينيه بين القناات ديال ويعيط: هنيية..واااهنية ..هنية..يااهاد المرااا فييينك\n\n\nنزلات من السطح هازة فيدها النشير: هااانا هاانا اماالك تتغوت\n\n\nهز ايديه تايغوت: اتي فيين تتغبري بغيت غااانعرف واخا نبغيوك لدوا منلقاوك\n\n\nهنية: يااخويا وشغل الدار علاامن من غييري ..حتاا من البنت اللي نكساب فششتيها تامبقات تعرف البيض شناهو\n\n\nتكشكش عليها: واحاشااك شااحاك تي فيما دوري تجبدي ليا بنتي ماالها شداارت لك بالسلااامة\n\n\nهنية: الدار ليا انااا اخويا دار ليا انااا\n\n\nبوبكر: هوكااك..قلبي ليا على سنظالتي نمشي نتوضى رالخدمة من البارح ماطليت عليها\n\n\nخبطات ديك الشبكة وضارت معصبة تجيبها ليه فحين هو حدو عيبها من اللور ووقف كايسد كمام القاميجة..تدق باب الدار وجمع حجبانو فاش سمعو تحل وهنية كاترحب..جمع الصوت تاجمعو وقال : هنية..اااتي شكوون جا؟\n\n\n\n\nهنية: مرحبااا مرحبااا ههه \"تسالمات مع المرا وحنات راسها للراجل كاضحك من الودن للودن\" مرحبااا بيكم زيدي اختي رقية مرحبا بييك\n\n\nتقدمات هنية وهوما وراها غامبسمين والسكاات، لقات بوبكر ايديه ورا ضهرو وسط الدار ومقطب حجبانو كايحنزز فيهم..راجل كبير كرشو سابقاه وقصر منو ببزاف جاية حداه مراتو طول منو و هازين جوج طبالك مغطيين ..معاهم ولدهم لابس كومپلي و مغطي ورا مشموم ديال الورد الحمر وسابقاهم هنية غاترحب وتعاود\n\n\nهنية: مرحبا والف مرحبا ههه نهار كبير هادا واللهيلا فرحتونا بمجيتكم\n\n\nخنزر فيها بوبكر والمرا ردات بالنفخة: ربي يخليك اختي رقية\n\n\nالراجل والضحكة فوجهو: الله يكبر بيك الالة ههههه سي بوبكر هيهييه\n\n\nمد يدو لبوبكر ومطلع عندو راسو.. من فوق النفس ومن باب الصواب سلم عليه ودار ليهم الطريق منين يدوزو للصالون..غاهوما دخلو ودار لهنية طالق القرطاس من عينيه ويشالي بيديه: هاادو لاش جايين عدي اجااابهم\n\n\nخرجات عينيها وبدات دوي بالهمس لايسمعوها: يااويلي نعل الشيطان ياهاد الرااجل راهم جيرانا زعماا\n\n\nبوبكر: ماجيرانيييش اختي الجاار هو اللي بابو حدا باابي الى فااات گاع نگولو جوج بيبان لا تلاتة..هاادا فين عمري شنو من غيير العييد فيين عمري \n\n\nهنية: وشنوو نجرييو علييهم ماشي عييب\n\n\nعض فمو مغدد وضور وجهو لباب الصالون: وجاايبين معاهم طباسل عامرين غالووز بلجيعانين اللي حطهم \"رجع شاف فهنية\" تادااك ولدهم لاش جايبينو هو اصلا مقجووج وزادها بالگرافااط يخخ جني ماحااملووش مللي كاان صغيير كايتلاوط فخرووقو محاااملوووش \n\n\nهنية: اهااويلي واش متتقادااش سككت شوية راغايسمعووك\n\n\nبوبكر: دووزي هووك تبركي\n\n\nهنية: بلاتي غاانعمر كاس...\n\n\nقاطعها مخرج عينيه: گلت لك دووزي\n\n\nبقلة حيلة دارت اللي گال ليها وسبقاتو للصالون، قبل مادخل فكات حجبانها وبدات تتبسم باش ماتبينش فحين بوبكر هو بوبكر النفاق ماعدوش معاه وديك الغوباشة حلف لاحيدها..گلس وبلا احم بلا زيادة حل فمو وقال بصوت خشن: ايوا سي بشعيب..كاين شي منقضيو\n\n\nنقزات هنية تاضحك بالفقصة وتغمزو: ه ههه ا ا تشربو شي حاجة تااكلو شي حاجة\n\n\nالدري حيد المشموم من وجهو كايفرنس وقال: لا لا اخالتي هنية نتي مولات الخير مكاين لاااش نشقيوك هههه كاينة عييشة؟؟\n\n\nخرجو فيه عينين بوبكر بحال القرطاس فحين المرا عوجات فمها ونغزاتو يسكت: ايوا الالة هنية، الضيف مايشرط..ومول الدار مايفرط\n\n\nخنزر تابوبكر وقال: وسبب هاد الضيافة اسي بشعيب شنااهية\n\n\nالمرا: قصدنا شرييف اسي بوبكر صلو على النبي\n\n\nبوبكر: اللهم صلي عليك ارسول الله..غاهو تي سميتك بشعيييب؟\n\n\n\n\nهنية: ه ههههب بووووبكر\n\n\nضار ليها قارنهم: شكاااين\n\n\nضحكات المرا مبينة سنتها الدهبية وقالت: ياا سي بوبكر بلاااا متعصب حنا راه كيف گلت ليك قصدنا شريييف \n\n\nرد بنبرتو الخشنة: وانا الالة هضرتي مع رااجلك ماشي مع العيالات\n\n\nجمعات الضحكة وزمات فمها مراضياش وهو ضرب كتف بوشعيب المقرد حداه حتا فعفعو وقال: ايوا اسي بوشعيب.. مگلتيش لينا سبب الزيارة\n\n\nشاف السيد فمرتو كايتفتف والهضرة كاتلف ليه: اايوا فين ا اتاي ف ين العاصير ماناكلووش ههييهيييهههه\n\n\nحل فمو تايفرنس ليه وهنية ناضت فرفارة للكوزينة، خلات بوبكر جامع يدو مخنزر والسكات فداك الصالون، العريس رد داك المشموم قدام وجهو وزقل قاطع الحس ومو كادور غير عينيها مطلعة نيفها للسما ويدها كلا مرة تحركها بالدهوبات ..رجعات هنية ضاحكة وفيدها صينية تاع اتاي ومن باب الصالون كاترحب وتعاود: مرحبااا \n\n\nبيكم ياجيراني العزااز مرحبا والف مرحبا هههه\n\n\nحطات الصينية فوق الطبلة وقبل مادور تجيب الصواني شافت جيهتو ولقاتو ضارب فيها تخنزيرة ديال الغدايد بركاتها بلا هواها تتسرط الريق وتغمز فيه يبرد: ا ابوبكر كب كب اتاي ههه\n\n\nهز داك البراد تاهزو وبدا يعمر مغدد تاسالا وخبطو فعفعهم كاملين وبوشعيب نقز لحدا مرتو مخرج عينيه \n\n\nهنية: ه ههه خ خودو اتاي خودو ..ماديوش على البراد كايجتر للصينية غاوحدو سبحان الله\n\n\nالمرا: هه صبحان الله...خدات اتاي تتميق لا هي لراجلها والعريس غير مد يدو قاس الكاس وحيدها بالزربة: اححح سخوون سخوون اخالتي\n\n\nخنزر فيه بوبكر و تحت نيفو همس: ااودي يااودي جيل الكرطون\n\n\nالمرا: نبردو لك اوليدي\n\n\nالعريس: اه اه \n\n\nبوبكر حط داك الكاس وقال: احم احم..سي بوشعييب\n\n\nبوشعييب: هاا !!!\n\n\nبوبكر: ايوا رانا تانتسنا ياك لاباس\n\n\nبوشعيب: ا ا اسي بوبكر..ح ح حنا اليوم جينا ب با ب ب ب...\n\n\nقاطعو بحدة: بق بق بق بق غااتبيض ليا هن تااادوي خلاااص\n\n\nالمرا: بغايگول اسي بوبكر..حنا جينا طالبين راغبين فيد بنتكم..لولدي سيدي سفياان\n\n\nالعريس رد داك المشموم لوجهو حشمان: ههههه\n\n\nالمرا: سكت نتا..حنا باغين نسوبيتكم ايلا قبلتو اسي بوبكر\n\n\nهنية ضحكات وبدات تزغرت بالفرحة فحين عينين بوبكر خارجين قربو يوصلو للباب من العصبية\n\n\nهنية: روووورووووووو..\n\n\nبوبكر: اللللللللللقوة\n\n\n\n\nزقلوو كايبرققو فيه عينيهم وهو ناض نوضة وحدة مكشكش وشير عليهم بصبعو: تگعدووو علياااا من تم الله يخلييكم بالخلاااا صبا صبا\n\n\nبوشعيب: ا ا ا ا ءءء\n\n\nخرج فيه عينييه وغوت تانقز عند مرتو: زززم عليااا فمك تااا و تهز عليااا من طلاامطي، براااا\n\n\nهنية قربات تندب بالتحشيمة: اااويلي ابووبكر اشكتگووول\n\n\nالمرا: ايوا صاافي هادشي اللي بقا اسي بوبكر حنا جاايين قاصدين الحلاال ونتا داير هاد الحاالة ماشي حشوومة؟\n\n\nهنية: ل لا اختي غي..\n\n\nقاطعها بصراامة: سسكتي نتيي\"ضار لييهم بعصبية عارمة\" انااا اسياادي مااعدي بناات للزوااج ..مااواالد ممرربي غااااهزي داك النص روييجل عدك وداك شبر لاروب تاع وللدك ودرگوو عليا زلاافتكم\n\n\nالمرا حماار وجها مرضاتش وضارت لودها مغوتة: نوووض تهزز قداامي يالله وتگوول واش نزييد الضرربة هنااا\n\n\nبوبكر: هي درووك براااا\n\n\nالعريس: ا اماما بلاتي عمي بوب..\n\n\nقاطعو مخرج عينيه: ماااعمك ماااجدك يعمي ليييك العيينين درگ عليا زلاااڤتك وديي معاااك ورييداتك الله يخلييك بالخلااا\n\n\nالنرا: گلت ليييك نوووض وااش مافيك نفس ..تبعني تا\n\n\nناضت المرا معصبة كاتتهز وتتحط بالفقصة وولدها وراها مهبط كتافو حتا من البكية شاداه.. بقا الراجل ناض كايقفقف حنا راسو للطبلة وعاد غايهز دوك الطباسل اللي جابو نهض فيه بوبكر: حططط داالااكشي من يدك \n\n\nبوشعيب: ل ل ل\n\n\nبوبكر: لبااااب لممك تببع رااجلك..تببع رااجلك يالله غبررررر\n\n\nمازادش معاه الهضرة ومشا تايجري خرج وراهم..هنية دارت يدها على خدها مزيرة فمها كاتغدد وهو نافخ صدرو بحال الدييك والعصبية باقا راكباه: مزيااان تباارك الله مااولدتها تاشببت ويجي داك لخرييوة ماعارف تاجووج كلمات مسگديين وگالك باغيها الزوااج ..تبغييه عيشة المجدووبة نشااء الله هو يهررب وهي ورااه تنففخ\n\n\nهنية: ياااودي غاااسكت راااسي اللي تنفخ راااسي\n\n\nتدق الباب مرة خرى بغات تنوض وخنزر فيها: گلللسي لللرض..مبغااوش يمشييو انا غانتفااهم معاااهم\n\n\nگفض فوقيتو وتم غادي للباب كايلهت كيالتور ..حلو وعاد غايحل فمو لقا ناس خرين من الدوار هازين الورد وكراطن ديال الحلوة والعريس بكوملي كايفرنس وفيدو الورد\n\n\n..بقا فمو محلول موسع عينيه وماحس تاتلاح عليه الراجل كايسلم وحال فمو بالضحك: يااسي بووبكر ..ياتااا كي داااير .. ياالابااس..بيخيير..شخبااار لمرا..شخباار العزرية ههههه شخباار الخدمة ههههه\n\n\nماطلق منو تاطيب ليه الحناك وبعدو غابزز: واصاافي صااافي اااو بووس مررتك وبسع عليااا لهييه..شكاااين منخاافوش ااشريفالراجل: هههه ااويلي على الشريف جاارك عبد الله انااا ههههه\n\n\nبوبكر: وااابسع فمك لهيييه تاطلق مني\n\n\nطلق منو كايضحك ونقزات المرا قالت: ههههه سي بوووبكر فين ختي هنية\n\n\nشاف فداك المشموش والولد اللي هازو بشك: ولااش بغيتيها\n\n\nعبد الله: اسي بوبكر داكشي بين العيالاات هههه حنا هضرتنا بووحدها\n\n\nبوبكر: و...ماخلاو ليه حتا فين يهضر زادو فيه و دخلو بحالا الدار دارهم والعريس غايتسطا غابالفرحة من غير بوبكر اللي الشياط غايخرجو من ودنيه..خبط داك الباب وتم غادي ليهم شوية عاود تدق الباب حلو وخنزر: وتا لاااش جااي\n\n\nمد ليه محماد مول الحانوت دوك قوالب السكر وسلم عليه بوسة لهاد الحنك وبوسة لداك الحنك: هههه مقصوودي شرييف اعمي بوبكر شرييف شريييف هههه زيد زييد ندوي معاك\n\n\nدخل تاهو عارف الصالون فين جا وبوبكر صدرو كايطلع وكاينزل ..عينيه حمارو تاحمارو بحال الشيطاان وضار ضورة وحدة لداك الصالون\n\n\n\n\nالمرا مسكتاتش من الهضرة والضحك لاهي لاراجلها لاولدهم ولا حتا مول الحانوت من غير هنية اللي تحاشيمتها تحاشيييمة مع جيرانها\n\n\nالمرا: ايوا اختي هنية هاادشي اللي كاين هههه\n\n\nالراجل: ونوليو نسااب بعدما كنا صحاب هههه\n\n\nمحماد حط الكاس وشاف فيهم: اهيا اهيا شور شوور .. انا رااجاي نخطب عيشة نتوما شمن خطبة كادويو عليها\n\n\nالراجل والمرا شافو فبعضياتهم و العريس ناض هاز حاجب: نعاام امول الحانوت شباغي شباغي\n\n\nوقف تاهو وهنية كاطل على الباب وتندب\n\n\nمحماد: تامالك غاتخلعني انا طااالبها للزواج وبغيتها مرتي غااجمع قلوعك\n\n\nدخل بوبكر وتركنو بجوج گالسين ..بدا يدور عليهم دك العينين مخرجهم وقال كاينهج: شووفو ياااااه..غاتحطو داكشي اللي فيديكم وغااديرو جوج جوج وتمو خارجين مع هااد الباب.. ولا رااامغايعجبكم حال\n\n\nالراجل: اااسي بوبكر عههه زيد زيد غاندويو\n\n\nغوت تاقفزو: مااااادوي معايا مندوي معاااك هز مرتك وداك خنيييفو ديال ولدك وزيد خلفة مع الباااب يالله \n\n\nمحماد: ااعمي..\n\n\nقاطعو: واااامعككمش يعمي لبااباك البصييرة\n\n\nوقف كاعي ورد: الا اعمي با لا هااحنا وصلنا للعيب وتازعما غاتولي نسييبي وكدااا\n\n\nبوبكر: نسيبك؟ ...جرو و جمعو بكابال تاطاح على طرمتو كايتوجع وغوت عليهم هوما اللي عينيهم بالخلعة خرجو: تحررركو عليااا يالله دگوووو\n\n\nالمرا: ويلي ويلي ويلي ويلي..ناضو يخرجو وحاضين معاه لايجمعها معاهم مخلين داكشي فوق الطبلة وهو زاد جمعها مع محماد للضهر: تحررك عليا تاتا باراكة ماتلوا بحال الولية.. نوووض الله يغبررك، برااااا\n\n\nناض بزز منو وبوبكر وراهم كايرعرع ..غير فات الباب وحبس مشووكي حال عينيه فجوج عائلات خرين جايين وكايخنزرو فبعضياتهم حيت لنفس المقصود جايين.. عبد الله قرب لودنو كايشوف فيهم وقال بهمس: ماتگولش ليا تاهادو جاييد يخطبو منك الدرية\n\n\nخنزر فيه: تاااكحز عليا لهييه وتااااااسيير بحااالك عطييني التييسااااع \"غبر عبد الله جار تريكتو وراه وبوبكر دار ليهم مكشكش\" ماالكم تووما لاش جاايين\n\n\nضحك القايد كايحرك سلهامو والزوبير وراه كايقلب على عويشة: ههه سي بووبكر.. حنا اليووم...\n\n\nقاطعو كاينفظ ايديه: انااا مااعدي بناات..ماااعند دييلمي بنااات واالتيسااع اعباااد الله \"جر فوقيتو وشعرو قريب ينتفو بالفقصة\" هاااحجر العااافية لاما بسعووو من دااري..وااابووبكر ماواالدش عاااگر اناايا عاااگر ..واااابعدو مني بعدوو من دوييرتي ماااعد جد ديلمي بناات انااايا\n\n\nتخلعو وهو مخرج عينيه والفقصة خرجااتو العقل ..دارو واحد ورا واحد وماعاودووش دارو ورااهم وهاوجهو لامازال دكرو سميت بوبكر على فمهم\n\n\nسكت كايلهت بعدما مشاو وبقا كايشوف فالطريق منين دازو: گنس كاموني الله ينعلها سلعة..خزييت على قووم\n\n\nخنزر ودار سد الباب غادي داخل.. شوية تاني وقف على اتر الدقاان ..سد عينيه وزيرهم مزياان من بعد حيد بلغتو نزل هزهاا وداار حل.. لقا راجل بالكوملي هاز السكر وطايفرنس، قبل حتا مايدوي نزل عليه بووبكر للراس وبدا يعطيه بالبلغة دقة ورا دقة وينگر: بغيتي غالزوااج..هاالزوااج..عجبك الزوااج لممك..شتي الزوااج \n\n\nكيدااير..ها ..هاااهو الزوااج..هاااك هالزواااج لوالديك..زييدك هاادي\n\n\n\n\nالراجل كيطاگي بيديه وبوبكر يدو بحال البالة حش ليه الركاابي تابدا يغوت: وااعتقوو الرووح.. اااي.. واسي بووكبر نعل الشييطان.. وااااااي ايدي ..وااعباد الله ..اااا وناس الدواار\n\n\nبوبكر: هااازواج شتييه..شتي الزواااج شحااال زيين..هاااك لمك..بااقي دق عليااا..بااقي دق.. لاغاادق زيييد \n\n\nبقا يعطيه يعطيه يعطيه حتا عيا وطلق منو كايرد النفس ..تحنا لداك السكر خداه لبس بلغتو وخنزر فيه: يالله گول مازال باغي تتجوووج گووول نعل واالديييك نطططق\n\n\nالراجل: هءهء هاادي والتوبة اعمي بوبكر هادي التوبة هءهءااي اعضاامي\n\n\nبوبكر: تگعد لبووك بكي فشي جاايحة خراا تهزز عليااا من هن يالله \n\n\nشار للسكر والبكية شاداه: و و\n\n\nتحنا للبلغة والراجل خرج عينيه: لا لاااا انا متااايب ااعمي متااايب\n\n\nناض حفياان وطار كيالزوااق دويرتهم ..بوبكر شاف هنا وهنا لايكون جاي شي حد مازال عاد دخل خابط الباب: مزياان تبارك الله لاهييلا مزيااااان..غاللي سخن عليه الرااس يتم قااصد بووبكر مسخوط الواليديين انااا\n\n\nدخل للصالون خبط داك القالوب فوق داكشي اللي خلااو الناس وگلس مغدد كاطلع فيه الفقسة وتنزل وهنية لا اقل عليه كون مخافتو يتكب عليها كون ناضت لييه\n\n\n\n\nسكت تااسكت تايزفر وينغص فالاخير ضرب يدو مع رجلو بالفقصة وقال: ااميمتي ياااميمتي وااش غاابنتي اللي تتبان ليهم ؟؟؟..عويينة وحدة اللي نكسااب ااعباد الله بغااو يطيرووها ليا وبلا حشما بلا حاايا مجمعيين بقشلة فنهار واااحد.. دابا هادو مايسطييوكش..مااايخليوكش خاارج بلا حواايج\n\n\nهنية دورات عينيها مغددة وناضت عندو كاتسرط الفقسة وتسااوي معاه: ااابوبكر ..اخووي سمعني واخا غاااامرة فحيااتك\n\n\nكمل ممدديهاش فيها: لا لااا وشكوون اعباد الله؟؟ شكوون؟؟؟ غالمصدي على واالديه منيين يستااهلو بنتي فااش جاااتهم هاد التجويجة فااش، الله يغبر ليهم الشقف\n\n\nهنية: وارا البنت تعيااا حاابسها عددك رااها كاتبقا ضييفة فدااار باها دارها لهييه\n\n\nضار حمر فيها: فيين لهييه فيين..تيوااش كاطفي ولا كاتزندي هاادي هي داارها وغاتبقا داارها الى يوم الديين\n\n\nهنية: و وااييه مگلناشااي. ولكن ماحدها بااركة لا شغل لامشغاال راه كل نهاار غاتلقا هاادو قدام داارك..فكر فعقلك اااخيي وعرف الخير لبنتك فين كااين ربي لاما گللس فكررر وخمم فهادشي \n\n\nبوبكر دور وجهو حال شوية فمو وهنية فاش شافتو زقل قربات زاعمة وبدات تنطق:ابوبكر.. راواخة كااره وماباغيش هاادشي ولكن ماعدك ماادير..سحابك اناا باغاها تبعد عليا؟؟ راتانا عوينة وحدة اللي نكساب وتنفكر فهمها صباح وليل وبغيت نتهنا عليها\n\n\nرمش ساااااكت بعدها قال بسهوة: عندك الحق..هاد ولاد الحرام مغايفرقوش عليهم بنتي، اليوم الى مشا واحد غدا يجيو مية..بنتي قاارية وزينة ومتبتة لقاوها دجاجة بكاامونها وبغاو يهرفو عليها الله يعطيهم غباارة\n\n\nهنية: وييه يعطيهم غباارة وغايجيو وحدين خرين سحاابك غايتقاداو؟ فكر غااابيعقلك اخيي راه لابقات هوك غادايعة هنا وهنا عممرها نساليو من صداع الراس\n\n\nشاف فيها مقوص حجبانو: زعما غانتوكل عالله\n\n\nهنية: ديير النية وتوكل وربي غااايعوضك هانتا غااتشوف\n\n\nبوبكر: وعليه...ناض خرج من الصالون وهنية وقفات شطحات شوية بلاصتها وضحكات صيلونص..غابان ليها عاود دخل هي تبرك مضيوومة ونازل عليها الهم\n\n\nبوبكر: واحد عيشة فين هي؟؟\n\n\nدورات عينيها وقالت: س سيفطتها عند لاعبوش تسخر ليا\n\n\nرد مخنزر: ممم..انا طالع للسوق نتقدا شي حاجة بلاما تتسناوزي للغدا\n\n\nهنية: واخا اخيي الله يديك ويجيبك على خير \n\n\nخرج كاينفض جلابتو غادي داير ايديه ورا ضهرو ومخنزر فالغادي والجاي بحالا قاتلين ليه الرووح\n\n\n\n\nداز الحال فيه ناضت هنية جمعات الدنيا ونصبات للغدا الطاجين والضحكة من الودين للودين\n\n\n..تحل باب الدار بالحس وطلات منو عائشة حجبانها مقوصين بترقب..دخلات سداتو دغيا وكاتحاول تسمع شي حس ساعة والو السقييل من غير تقرقيب مها فالكوزينة..قلبات عينيها تادورهم فالدار هي ضرب على جوج قوالب تاع السكر فالقنت ضحكات بمكر وبدات تعيط: مااماا..ماامااا\n\n\nدخلات للكوزينة لقات هنية خارجة عدها كاضحك: سعدي فررحي ببنتي الغزاالة..الفنة دياالي النويوييرة دياالي الزين تااع الدواار ههه\n\n\nعائشة: هههه ماالكي شنو واقع، وديال من دوك قوالب السكر؟؟\n\n\nهنية: احياانا علك الشويطيينة تسحابيني معاايقاش بك هااا ههه\n\n\nتبلوكات كاترمش والخوف سرا معاها: ع علاش ا اش درت\n\n\nبدات ضور راسها: مممم خاارجة بالحمر تجمعي العزارا ديال الدوار وتتگولي ااش درت ههه بالحق معليكش واخا غاولد القائد هو اللي فيه شوية الضو ولكن عبررتي نيييت ههه البنت هي اللي تجيب الراجل بدرااعهاااا\n\n\nتنهدات براحة: ااه بصح.. فين بابا؟؟\n\n\nهنية: خرج ههه عصبووه مسكيين هههه\n\n\nعائشة: هههه بصح\n\n\nهنية: اييه ههه ..هااد الكسوة فال زويين وتالحمر تايجي معاك سيري بدليها لاتتوسخ ليك وغدا تاني لبسيها هااو خرجي هههه\n\n\nعشافت فكسوتها الموڤية: هههه ولكن هادا راه ماشي الموڤ اماما المووڤ\n\n\nهنية: اابحال بحاال تااتي مهم عاطي للعين هههه ..سيري سيري بدليها وزيدي تتغداي اليوم انا وياك الراس فالراس هههه\n\n\nرمشات فيها والبسمة من وجهها تتمحا: علاش بابا مغايجيش؟\n\n\nهنية: راگلت ليك عصبوه مشاااا غبر تاني فداك السوق مغايجي تالليل..انا نحط الغدا صافي راوجد وتي سيري بلدي كسوتك\n\n\nضارت هنية طفي على الغدا وعائشة تغيرو ملامحها كلها وحزنو فخطرة..ضارت كاتجر رجليها لبيتها ساهية وتتفكر..واش غلطات؟ واقلة زادت فيه ومكانش خاصها تعصبو لديك الدرجة..يمكن ماشي بديك الطريقة ومتستغلش انها نقطة ضعفو ..باباها عندو معزة خاصة مكايعلا عليها حد وحتا هي مساخياش بيه، ولكن و مستقبلها؟ حلم الاستقلالية اللي صباح وعشية تتفكر فيه؟ المدينة والتحرر من هاد الدوار اللي ديما تتحلم بيه؟ شنو غاديك فهادشي كاامل وكيفاش تمحيه من بالها بسهولة.. \n\n\nتكات على السرير موجهة عينيها للسقف وتنهيدات خفاف كايعبرو على حيرتها\n\n\n..حلامها وطموحاتها كلهم فكفة..ووالدها اللي عليه حلات عينها ومعاه طلعات خطوة خطوة فكفة خراا.. المشكل شكون من الكفات تختار..شكون اللي وزنها تقل من التانية، وفراقها تأتيرو أقل من التانية ..\n\n\n\n\n.. القصة لحد الساعة عرفتكم فيها غيير على الكراكطير ديال الشخصيات الرئيسية واخا باقين غايبانو وحدين خرين من بينهم \"البطل\" \n\n\n..الصح عااد غاندخلو فيه وعاد غانبداو فالاحدات ديال بصح ..\n\n\nيتبع..."
  },
  {
    "id": "1",
    "title": "أبو عائشة الجزء الثاني",
    "desc": "\n🐓كوكووكووعووووو🐓\n\n\nشرقات شمس جديدة على دوار حد السوالم ..نورات الدنيا بنور سيدي ربي وتجمعو \nالعيالات على الواد الكبير يصبنو وفامهم محلولة،مخلاو فاش دواو وختموها \nبسيرة عيشة اللي زمطاتهم، كلا مرة تهضر وحدة وتفش گلبها بالتحاشيمة اللي \nحكات ليهم الضبرة وزادو كرهوها كتر كاهي واحلة ليهم فالحلق\n\n\n.. اما ولاد الدوار عاداو بعضياتهم عداوة كابعدها عداوة..رجع اللي داز من \nحدا لاخر كايبدا فالتخنزير والسلام ديال ربي هو اللخر مايگولوهش وواخا \nهاكاك والشوهة اللي دار ليهم بوبكر باقين طامعين فعويشة كزوجة المستقبل \nوباقي حاطين عليها العين\n\n\n.. هاد الاخيرة اللي ففراشها مخشية وعلى احلامها الوردية باقل عاسة.. تاتحل\n الباب وتم داخل سي بوبكر بفوقية زرقة مخططة وطربوش گري شافها ناعسة وبدا \nيعيط \n\n\nبوبكر: عوييشة..عوييشة\n\n\nتملمات بكسل: همم\n\n\nبوبكر: يااتي نوضي..نوضي ابنتي نگولك فيقي معاايا\n\n\nحلات عينيها تترمش وگلسات شاد فيها النعاس: با ؟؟\n\n\nبوبكر: ايه بوك.. گلسي گلسي نداكرو شوي انا وياك ونگولك شي حاجة غاتفرحك راباقي تابعيني شي شغال\n\n\nرفرف قلبها ودغيا توگضات: الله يسمعنا خبار الخير\n\n\n\n\n....دخلات هنية لدارها طالقة البشرة ..فيدها هازة طرح تالمسمن وجايبة معاها\n جارتها اللور لالة عبوش..مرا كبيرة فالعمر خانتها الصحة وولات على عكازها \nمحنية..معدها لا ولاد لاتالي لاوالي ولكن عطاها ربي الفطنة والعقل الحكيم \nوالكلمة الرزينة\n\n\nهنية: زييدي اخيتي مرحبا ههه\n\n\nلالة عبوش: ههه الله يكبر بيك ابنيتي..وراكي مصبحة حالة فمك اش تما اهنية\n\n\nطلقات ضحكة عالية وردات: اييوا الهضرة كتييرة اجارتي..نوجد نيت الفطور ونعاود لك \n\n\nلالة عبوش: اييه مگلتي عيب ..اح الله\n\n...گلسات لا عبوش وهنية عمرات المقراش لآتاي وبدات توجد الفطور وتهضر فنفس \nالوقت: ايوا اختي هههه البارح جوايه الصباح گالسين كانداكرو انا وسي بوبكر \n..شوية تدق الباب.. عرفتي شكون؟\n\n\n………………….\n\n\nوساعو عينين عيشة بعدم تصديق وغوتات بلهفة: حلللف ابابا حللف؟؟؟\n\n\nبوبكر: ااويلي على حللف علاانا عمري تمالغت معااك\n\n\nعائشة: هههه \"طارت عنقاتو هو كايضحك ويدوز على ضهرها\" ربي يخليك ليا ابابا شكرا بزااف عهه\n\n\nبوبكر: وحتا نتي انواارتي.. دابا رانا وجدت كلشي وشريت شي قوامات من السوق ..غاهو عدي واحد الشرط لابغيتي نخليك تمشي\n\n\nبسرعة بعدات من حظنو وردت: انااا قاابلة على كللشي اباابااا قاابلة على كللشي غير كون ليا على خااطرك\n\n\nبوبكر: ههه ايوا مزياان داكشي اللي بغييت..انا غانوض ندوي مع مك ونسايس معاها على الله مديرش لينا العصا فالرويضة\n\n\nعائشة: هههه وااخا..واش نجمع حوايجي؟\n\n\nبوبكر: ايوا الى سربيتي يكون حسن ههه\n\n\nخرج وهي تنوض فوق الفراش تتنقز وشعرها كايتحرك معاها ..الفرحة شداتها من \nصبعها الصغير ومقدات تتحكم فالضحكة اللي تتفلت ليها ولا فحماسها \nالشديد..هزات الطيلي بسرعة وربطات اتصال مع صديقتها كريمة اللي جاوباتها \nفالحين: الو\n\n\nعائشة: ههه داك البيت اللي گلتي ليا باقي وااجد؟\n\n\n\nهنية: وولد القايد تااهو جاا ياالالة هههه ولاو مصافين عد الباب هوك هوك هوك كيالدباان\n\n\nلا عبوش نفخات بملل وقالت: اتااي غايتكفح اادباان ضووري راتشحر وغايطفي البوطة\n\n\nناضت كاتويل: ويلي ويلي \n\n...حيداتو من فوق البوطة وحطاتو فالصينية اللي عليها الكيسان السكار \nوليقامة \"النعناع\" ..هزاتها للطبيلة فين باركة لا عبوش بعكازها بدات تخلفو \nوقالت: ايوا شتك سكتي ههه\n\n\nلالة عبوش: واغانگول تاني شي هضرة ماغاتعجبكش اللهم نسكت\n\n\nهنية هههه ياودي غادوي راك بحال مي ومتنتقلقشااي منك \n\n\nتنهدات وقالت بعد صمت: وبوبكر بغا؟\n\n\nهنية: بوبكر طلع شوكتو للسما كيفما مالف يدير ولكن قاديت لك السلوكة وماناض\n تاقنعتو هههه دابا خاص غاشي ولد الناس يجي يدق الباب ويااربي يكون شي همة \nوشان\n\n\nلا عبوش: هنية..سمعي ابنتي وحلي ودنيك\n\n\nهنية: نعام الا عبوش؟\n\n\nلا عبوش: البنت باااقة صغيرة وماااشي للزواج..غادي غير تغصبوها فحياتها وتنغصوها عليها هادا ريي\n\n\nهنية: اويلي الا عبوش على صغيرة علاه حنا قداش كنا فاش بغينا ندگو الوتاد ونديرو الولاد\n\n\nلا عبوش: اييه توما..زمانكم بوحدو وعقلكم بوحدو سحابك بحال هاد \nالجيل؟..وياا غاريي انا.. عيشة ماااتستاهلش واحد من هاد الدوار غالمگرج على\n بوه.. الدرية خاصها شي مسرار بحالها رزين وشارب عقلو\n\n\nهنية: وااخاصوو غاايجي يدق الباب مرحبا بييه واشانا نگول لا\n\n\nبوبكر: لا عبووش\n\n\nخنزر فهنية وتحنا للالة عبوش باس يدها وهي ضحكات: الله يرضي عليك اولدي\n\nههه شهاد الغبور مابقيتي دوز واخا غير على كاس تآتاي\n\n\nحنحن بصرامة جامع دوك الحجبان والصوت حرش كالعادة: ايوا الوقت وصافي..كيغادة مع الصحة الركابي شوية\n\n\nلا عبوش: شوية شوية اولدي هاحنا كنعديو\n\n\nبوبكر: احم الله يجيب الشيفة..هنية ..زيدي ندوي معاك\n\n\nهنية: يسمعنا خبار الخير\n\n...ناضت تابعاه وهو طالع بيها للسطح فحين لا عبوش كملات تخلاف اتاي وبدات تاكل من داك المسمن\n\n\n\n....\n\nكريمة: اعععع ههههه فرحت بزااف اووف شحاال كنت كانتسنا هاد اللحظة\n\n\nردت عليها طالقة هوت پاغلوغ وتاتجمع الحوايج: كون تشووفي فرحتي، گالها ليا وانا دايخة بالنعاس غير سمعتها توگضت ههه\n\n\nكريمة: ههه ايوا وايمتا ناوية تجي\n\n\nعائشة: العشية نكون تما دابة راه كانجمع حوايجي..يمكن يعطيني فلوس لوطيل \nولا يكري ليا شي دار تما..ولكن فالطريق غانجبد ليه الموضوع ديالك واخا راه \nديجا معاودة ليه عليك\n\n\nكريمة: الى مبغاكش تسكني معايا عطيني ندوي معاه ولا ندوز ليه عمي \n\n\nعائشة: ههه بابا الى گال لا على الحاجة واخا دوزي ليه طسيلتك كاملة مايبغي..ولكن غانحاول معاه ههه المهم هو واخييرا غانجي لكازا\n\n\nكريمة: وكازا غاتنور بيك الكبيدة دياالي\n\n\n\nطاح قلب هنية عند رجليها بالصدمة وغوتاات: هاااويلي على غااتخليهاااا تمشي..اناااري ابووووبكر\n\n\nخنزر: هنيينااا الغواات لااش\n\n\nهنية: اتاااا وااش حمااقيتي ؟؟؟ جااك زهييمر هاا؟؟؟ يااك عالباارح دوينا وتافقنااا بجووج\n\n\nوسع عينيه: فااش اختي تاافقنااا؟؟\n\n\nهنية: على الزواااج\n\n\nقندش تاني: دكرنااا السمن والعسللل شكوون جبد حس هااد البااكور تااني شكوون..اناا كت كاندوي لك على قراايت الدرية\n\n\nهنية : وااانا كنت قااصدة الزواااج\n\n\nبوبكر: هنية..شحاال هادي وحنا مزوجين ؟\n\n\nهزات عينيها الفوق تتحسب وقالت مخنزرة: تلاتين عاام\n\n\nبوبكر: بغيتي هااد تلاتين عام ضرب فالخلاا..عااودي جبدي ليا حس الزوااج ..مزيان تبارك الله\n\n\nضار ويديه ورا ضهرو نازل لتحت وهي جرات حناكها بالفقصة ومراارتها مابقا \nليها والو وطرطق.. مابانو ليها غالمانط اللي فالسطح مشات ليهم كاتشتف وتخرج\n فيهم العصبية اللي ركب فيها \n\n\n………….\n\n\nضارت لا عبوش فاش شافتو نازل مع الدروج وبدات تعيط ليه: بووبكر..ااجي ولدي ندوي معاك اجي\n\n\nبوبكر: نعام الا عبوش باغة شي حاجة\n\n..زاد گلس قبالتها وهي حطات داك الكاس وشافت فيه بهدوء\n\n\nلا عبوش: داكشي اولدي اللي سمعت بصح؟\n\n\nجمع حواجبو: وشنوو سمعتي الا عبوش؟\n\n\nلا عبوش: باللي ناوي تزوج بنتك عويشة..فين هي نوارتي مايستاهلها حد وعمر \nولد المرا يديها ليا وانا بنتي غاتكبر وتبدا تسوگ بباها وتهز ليه راسو \nوتولي بدارها وخدمتها ..فين مشات هاد الهضرة ولا صافي تاتا تلحس لك دماغك؟\n\n\nتنهد واستغفر الله عاد قال: هنية الله يهديها راك عارفاها كي دايرة..هامها \nغير تزوج البنت باش يهنا عليها خاطرها وتخلي خاطري يانا مشطون ..هاد الكلام\n الا عبوش عمرو يكون وبنتي غاتمشي للمدينة تقرا وتتعلم وتخدم الخدمة اللي \nعاجباها..اما الزواج فهاد زمان قلة الرجال ماكاينش\n\n\nحطات يدها على صدرها: وااولدي ريحتي بالي..هاد الزمان راه ماااشي هو زمانكم..وفهاد الجيل قلييل فين تلقا هاد ولد الناس\n\n\nزير حجبانو بجدية: ولد المرا اللي يستاهل بنتي انا مكاينش الا عبوش..والوقت\n خيابت كي گلتي، كترو الدياب وزادوهم تاالتعالب..انا ربيتها وعلمتها \nوفقهتها باش تعرف باللي بنادم عندو شلا وجوه..باش بنتي تكون راجل لراسها \nگبل مايكونو ليها شي ولد المرا..باش تهز راسها براسها ومتحتاج تمد يدها \nلولد المرا..باش تعرف دوي وتگول اش بغات بلا متحتاج ولد المرا يدوي \nبلاصتها..بنتي الا عبوش راجل لراسها وممخصوصة من تابلاصة باش تحتاج شي واحد\n ومن غير بوها ماطلب والا تحني الراس\n\n\nلا عبوش: الله يرضي عليك اولدي..والله يكون معاها تاتعلي ليك الراس كيفما متمني\n\n\nتنهد وناض واقف: امين..غانقضي شي شغالات فالسوق محتاجة شي حاجة تم\n\n\nلا عبوش: لاا اولدي الله يرضي عليك خيرك سابق\n\n\nباس على راسها وخرج وهي بدات دور داك الكاس ساهية قبالتها ومصغرة عينيها المكمشين\n\n\n\nسدات الباليزة اللي دكسات وهزات راسها حاطة يديها على جنابها وتتشوف فيها \nبابتسامة..ضحكات وحلات الباب خارجة وتقلب على مها مأكدة مليون فالمية باللي\n معاجبها حال وهازة شوكتها للسما، ساعة لقات لا عبوش خارجة من الكوزينة \nبعكازها \n\n\nعائشة: ههه خالتي عائشة\n\n\nلا عبوش: لاعبووش ياهاد البنت ههه\n\n\nقربات سلمات عليها ههه خسروك لك سميتك عائشة حسن من عبوش\n\n\nلا عبوش: هههه..أحياانا علك القنية ديالي غاتمشي وتخلينا\n\n\nطاح عليها الضيم وبحزن عنقاتها سادة عينيها: غانتوحشكم بزاف االميمة..كنت باغا نيت ندوز علك ساعة مزيان اللي لقيتك عندنا\n\n\nلا عبوش: حتا انا ابنيتي غانتوحشك..نتي بوحدك اللي فيك الضو فهاد الدوار ماتابقا غالمجلجة على ختها\n\n\nشافت فيها بحماس ضاحكة: ههه فاش غانخدم ونرصي اموري تما غانجيبك تسكني معايا\n\n\nلا عبوش: وعلاه انا نقدر ابنتي.. دويرتي اللي خلا ليا المرحوم فيها نعشش حتا يدي مول الامانة امانتو\n\n\nعائشة: الله يطول لينا فعمرك الميمة\" باست ليها ايدها\" وتشوفيني كيف بغيتي إن شاء الله\n\n\nلا عبوش: إن شاء الله..ايوا حللي ودنيك وسمعي شغانگولك..نتي راغادة تقراي مغاداش لتحواص ولا يبدلوك ولاد المدينة حضي صواريك اعويشة\n\n\nعائشة: اش هاد الهضرة الميمة واش مكاتعرفينيش\n\n\nلا عبوش: ايوا راك عارفة بوك كي داير وعارفة محبتك عندو فوق كلشي..داكشي \nديال الافلام وكنبغيك كيبغيها غاامحيه ابنيتي بوبكر مايخفاشاي عليك كي داير\n\n\nعايشة: ههه كوني هانية الميمة متحتاجيش توصيني\n\n\nلا عبوش: ايوا هوكاك الله يرضي عليك ههه وسيري شوفي مك را مللي طلعت منزلات انا غادة لدويرتي\n\n\nعايشة: تهلاي فراسك. اري نوصلك للباب\n\n\nلا عبوش: مشاو الرجلين ابنتي عويشة مشاو ههه\n\n\nعائشة: ههه عااائشة مالكم معديين على سميتي مالكم \n\n\nلا عبوش: عاائشة الالة غابقاي على خاطرك هههه\n\n\nوصلاتها للباب ، سداتو وتمات طالعة لسطحهم مصغرة عينيها على الشمس وتتقلب \nعلى هنية تاشافتها فالقنت تتشتف فوق المناط وتگول ماشتفت: هنية \nغااتسكت..غاا غاااتسكت..مااعظي ري اناا فهااد الدار يخخخ..\n\n\nعائشة: ماما؟\n\n\nشافت فيها مخنزرة: شكااين بااقا ممشيتي\n\n\nشدات الضحكة: ونمشي بلا منسلم عليك\n\n\nهنية: طريق السلامة يالله دگي فيحالاتك\n\n\n\nعائشة: ياك اماما هاكة حافية بلا متعنقيني بلا والو\n\n\nهنية قلبات وجهها هازة نيفها للسما وعينيها بالغبينة فضحوها وحمارو .. بسمات عائشة قبل ماتحيد سنظالتها وتخشي رجليها فالبانيو معاها\n\nهنية: اتي شتااديري غاتوسخي حوايج..\n\n\nعنقاتها مزيرة عليها وسرعانما دارت هنية نفس الشيء والدموع اللي كانت حابسة\n طلقو وطلقات معاهم حلوقها للسما: الله ياابنيتي ولمن غاتخلي ميمتك..الله \nيااربي عوينتي اللي نكساب غاتمشي ليا لبلاد الفسااد هءهء اميييمتي غانتشوا \nفكبدتي هءهء الله يرربي وغاتغرب ليا بنتي الله وفييين غانشوفها مازال\n\n\nعايشة تغنن صوتها بالبكا حتا هي: ماما عافاك باراكة هءهؤ غانتوحشك بزاف\n\n\nهنية: يااكون تشووفي يااتا هءهءهء معاامن غانظل نتناگر داابا معاامن هءهءهء الله يابنتي ولمن غاتخلي ميمتك الله\n\n\nحيدات من حظنها ويديها كايمسحو دموعها كلا مرا تتهز بتنخصيصة: راه غانرجع فالعطل وهاهو بابا معاك حتا نرجع\n\n\nهنية: باك فين كانشوفو غامن الليل الليل هءهء احياانا غاتخلي ليا بلاصتك قدااش\n\n...هزات طرف زيفها كاتمسح بيه عينيها وكتافها بالبكا كايتهز .. بقات عائشة \nتتسكتها وتسايس معاها حتا برداتها شوية وقالت: يالله نزلي معايا بيما جا \nبابا يديني..واخا؟\n\n\nهنية: زيدي زيدي \"مسحات دموعها وهبطو من داك البانيو معمرين رجليهم رغوة \n\n\nعائشة: ههه بعدا تغسلو..اجي نشللوهم فالروبيني\n\n\nتبعاتها: انا تگمطو ليها انااري اشدااني لشي شتييف\n\n\nعائشة: وبصح ياك هادو مغسولين علاش عاودتي ليهم\n\n\nهنية: كولو من غدايد باك شي نهار مرارتي طرطق معاه.. ماعرت كيغاندير فاش غلنوليو الراس فالراس\n\n\nعائشة: غاتردو الايام الحلوة هههه\n\n\nقلزات لينا: هاا شغانردو علاه هو فين بعدا تايبان ياك النهار اوماطال وهو مجلي فداك الجنان ..زيدي زيدي ننزلو خليني سااكتة حسن\n\n\nعائشة: ههههههه\n\n\n..نزلو وكلا وحدة هازة فقلبها من الحزن والغمة..دخلو للدار ولقاوه عاد خارج\n من البيت جار معاه بليزة كحلة لابس كومپلي گري مع قاميجة بيضة ، گرافاطة \nقهوية ونضيضرات ديال الشوف بكادر اسود مع طربوش گري..ضحك هاز راسو وايديه \nوراه تيتبودر بقاه هوما حالين فيه فمهم يطلعو ينزلو\n\n\nبوبكر: اااكجيتكم..تبدلت يااكو ههه\n\n\nتمتمات عائشة وكاتشوف فمها بنص عين: ا ايه ولكن علاش هاد الحالة كاملة ابابا\n\n\nهنية جرات حنكها بصبعها: ياااويلي عالراجل ضارب ليا الگومبلي.. تافين فوقيتك؟\n\n\nهز يدو مخنزر: حيدي عليا فوقية ولا ملحف علاه الناس فالمدينة تايلبسو الفوقية\n\n\nهنية : المديينة !!!!\n\nعائشة: المديينة !!!!\n\n\nبوبكر: اييه رانا غادي مع عييشة \n\n\nعائشة خرجو عينيها: غااادي معايا انااا..و ولكن علااش توصلني تاال تما ابابا معليش ديني غير للمحطة تاع الكار وأنا غانتكلف\n\n\nهنية: اييه التكلف لاااش دي الدرية للمحطة خلص عليها باگاجها هاو رجع فيحالاتك\n\n\nنهض فيهم تاقفزو: شمن محطة ولا مطار انا غاادي مع بنتتي للمديينة نسكن معااها ونقاابلها تاتساابي قرايتهااا\n\n\nعائشة: تسكن معاايااا!!!\n\nهنية: تسكن معاهاااا!!!!\n\n\nهنية: الله امرارتي الله\n\n\nبوبكر: امااالكم\n\n\n\nعائشة دخلات الڤاليز للكوفر ديال طموبيلت سي بوبكر وخبطاتو ماشي غير سداتو \n..هزات عينيها والفقصة حايمة عليهم كاتشوف فهنية واقفة قدامو وهو كايحرك \nايديه ويساوي معاها بالتي هي أحسن ساعة نيفها بقا للفوق عالي ومعصبة نييت \nمنو\n\n\nلا عبوش: ايوا غادين دروك ههه\n\n\nضارت عندها مغوبشة: فراسك با غادي معايا\n\n\nلا عبوش ضحكات برزانة وقالت: يابنتي واش متتعرفيش باك.. علاه هو يخليك تمشي وحدك\n\n\nضورات عندو عينيها وصغراتهم: هادي فلتات ليا اميمتي\n\n\nلا عبوش: هاكي هاكي شدي بسم الله\n\n\nباستغراب خدات منها قرعة كبيرة مغطية بزيف حمر: شنو هادي\n\n\nلا عبوش: العسل الحر هاداك احبيبتي راه ماكاينش فالمدينة..بداي تفطري بيه فالصباح بكري ومعلقة قبل متنعسي راه زوين لكلشي\n\n\nبسمو ملامحها وقربات عنقاتها بحرارة: نتي الوحيدة اللي غانتوحش فهاد الدوار..غانتوحشك بزاف\n\n\nلا عبوش مسحات عينيها كاتتبسم فوق الخاطر: ومتنسايناش ابنيتي\n\n\nعائشة: علاه نقدر اميمتي نتي راك فماابت جداتي الله يرحمها عمري ننساك\n\n\n\n.......\n\n\nبوبكر: يااهنية يهديك الله مال راسك قااصح ماالك\n\n\nهنية: واش ااوا باغي تمرضني بااغي تسيفطني لميريزگو يااك؟؟؟ غدا گاع ناس \nالدوار غايبداو شادين عليا الحتيت حگا ماحگا هنية خلاها راجلها وهرب \nللمدينة هااادشي اللي بغييتي\n\n\nبوبكر: الالة اللي بغا يگول شي حاجة يگولها حنا ماالنا ومالهم..انا غااادي \nنقووم ببنتي ونوقف معااها وهااه..غير تبان ليا شي دويرة زوينة وهي هاديك \nغانجيبك عدنا اش بالك\n\n\nهنية: هاادي هي دويرتي اسيدي ومنها ممحرركة ودييرها فين تجيك ابووبكر عقل على هاادي\n\n\nبوبكر: هنيااا..هنيااا\n\nخلاتو ومشات عند عائشة عنقاتها تتسالم معاها وهو شاف تاشاف ودار ايديه ورا ضهرو غادي يركب: يالله ابنتي راباقا تابعانا الطريق\n\n\nتنهدات وضارت ركبات جنبو كاترجع شعرها الطويل الاسود قدامها..دور الساروت \nوهي دورات راسها اللور بملامح حزينة تتشوف فيهم هازين يدهم وتايشيرو \nليها..دمعة يتيمة نزلات على خدها وماحد السيارة كاتبعد وهو تايصغارو ويبعدو\n حتا دورات وجهها تاني مزيرة شفايفها متبكيش..وبوبكر لا يقل عليها..مزير \nايدو وضارب الطم تايدوز على ناس الڤيلاج وواخا كايهزو ليه ايديهم ممجاوب حد\n وممديهاش فيهم\n\n\n\nبدات الشمس تغرب..ورحلة الوصول مكانتش قصيرة..رحلة ودعات فيها عائشة مكتوب \nوقدر حتمو عليها الله، وماحد الطريق كادوز والشانطيات كاتملأ بسيارات أول \nمرة تشوفهم كاتحس براسها قريبة لهدفها ولمكتوب من نوع اخر\n\n\n\nجبدات تيليفونها من الساكادو ديالها بعدما وصلها ميساج من عند صاحبتها. حلات ولقاتها مسيفطة \n\n\nكريمة: وصلتي ولا مازال؟\n\n\nعوجات فمها وتنهدات قبل متكتب: عاد كيف دخلنا لكازا..ولكن مجاياش بحدي \n\n\nكريمة: بصح؟ جامعاك باباك\n\n\nعائشة: ممم\n\n\nكريمة: باش يوصلك ياك؟\n\n\nعائشة: لا..گالك غايبقا معايا فكازا طول ماأنا فيها\n\n\nكريمة: واايلي هههه \n\n\nعائشة: ضحكي ضحكي اصاحبتي انا اللي غانتخنق بالفقصة\n\n\nكريمة: سمحي ليا ولكن هاد باباك هههه دابا شنو واش غاتقدري تجي ولا لا؟\n\n\nرمشات كتقراه وضارت لبوبكر اللي كان فالطريق ساهي وتخمامو غير تخمامها\n\n\nبصوت هادئ قالت: بابا\n\n\nفاق من سهوتو وضار عندها: همم.. نعام ابنتي\n\n\nعائشة: ء ء كنت عاودت لك على صاحبتي كريمة؟ هاديك اللي ساكنة فكازا عقلتي عليها\n\n\nكمش حواجبو: اييه عقلت عليها..مالها؟\n\n\nعائشة: ء دابة انا قبل منجي دويت معاها وعرضات عليا نسكن معاها..هي ساكنة \nغير مع مها وعمهم ساكن فوقهم مع عائلتو.. يعني الدار عندهم واسعة ووجدات \nليا بيتي بوحدي\n\n\nنفا براسو ورد: لا لا ابنتي حشومة نمشيو نتقلو على الناس..انا حليت هاد المشكيل غير تهناي نتي \n\n\nحلات عينيها: لقيت فين غانسكنو؟ ايمتا هادشي\n\n\nبوبكر: كلفت ولد خويا الله يرحمو هو يقلب ليا على شي دويرة على قدنا\n\n\nردت باستغراب: ولد خوك؟\n\n\nبوبكر: اييه هههه اللي كاندوز عدو فاش تنكون غادي للمدينة..دويت معاه \nوگاليا لقا دار مفرشة ومجهزة غانكريوها..الى عجباتنا هي هاديك معجباتناش \nنديپانيو حتا نبدلوها بما حسن\n\n\nزفرات بقلة حيلة وقالت: اللي عجبك \" هزات الطيلي وكتبات\" زدق متافق مع ولد خوه يدبر لينا على دار\n\n\nكريمة: ولد خوه؟ ياك باك معندو عائلة\n\n\nعائشة: هانتي تشوفي..و اصلا هاد ولد خوه شفتو مرة وحدة فاش كانت عندي ست سنين من تما مابقيت شفتو غير تنسمع عليه من با\n\n\nكريمة: ههه وفإينا حي بعدا يااربي تكونو قراب ليا\n\n\nشافت فيه: فاينا حي ابابا؟\n\n\nطلع حاجب: وتي عمرك تا جيتي لكازا باش تعرفي سميت الدروبة\n\n\nعايشة: هه غير سولت \n\n\nبوبكر: هاحنا اعويشتي قربنا وتشوفي فين\n\n\nضارت للطيلي: عاائشة ابابا \"كتبات تاني لكريمة\" معرفتش سميتو ولكن قربنا\n\n\nطفات الطيلي وطلعات راسها موسعة عينيها فالمباني العالية واضواء المدينة \nاللي تايضربو فوجهها..السيارات من كل جيهة اشكال والوان والناس صغار وكبار \nغادين جايين ولبسهم لفت انتباهها بشدة\n\n\n\nبوبكر حك جبهتو معصب مع قوة الطموبيلات اللي دايرين بيه.. مموالفش بهاد \nالزحامات وقوة الضجيج وهادا واحد من اسباب بغضو للمدينة وكرهو ليها..حنحن \nوبصوتو الحرش وقال فاش تفكات الطريق شوية: عايشة..سمعيني وعطيني ودنك نگولك\n واحد جوج كلمات ماحد باقي موصلنا\n\n\nضارت مشغولة التفكير ورمشات فيه: ها ..نعام\n\n\nبوبكر: ديك المدرسة نهار التنين الى رسينا امورك غانديك نقيدك فيها..وان شاء الله كتوباتك كلهم نجيبهم ليك\n\n\nردت بسهوة وعقلها مرفوع مع المناظر اللي تتشوف: اه ابابا اه\n\n\nهز صبعو وعينيه مركزين قدامو: وهااه ردي باالك..را دوك الناس ابنتي ماااشي \nبحال ناس الدوار را ميسواو ميصلاحو باغين مصلاحتهم فوق كلشي\n\n\nحركات راسها بآه وعينها تابعة واحد البنت لابسة غوب حمرة فوق الركبة مع \nطالون اسود وشاپو داير على راسها ..جات قمة الاناقة والبرستيج واضح \nفحركاتها وهي تتكلم فتيليفونها\n\n\nبوبكر: سووليني ياانا عليهم .. ولاد الكلاب خزييت.. واخا تاادوك ولاد \nالدوار مايسواو مايصلاحو هادو گالو لهم متعرفوش..نتي ماتيقي فحد ماجمعي مع \nحد ماتشوفي حد..ياك ابنيتي\n\nضار شاف فيها: وااعايشة\n\n\nشافت فيه: ها..اه ابابا عندك الحق\n\n\nبوبكر: الله يرضي عليك..يخخخ هالزحام تاني يقطع لبوهم الجدر..خااصنا نگعدو وااقفين ساعة عااد نتحركوو تاني\n\n\nمسمعاتوش ومن كلامو مقشعات والو.. عينيها فكل بلاصة كاضور تشوف والعالم \nالمدهل اللي كانت حاضية فالتيليفون رجع حقيقي ولقاتو فكازا بلانكا..المدينة\n التي لا تنام ومدينة احلام الشباب\n\n..حطات يدها على حافة السرجم وبؤبؤ عينيها كايدور من هنا لهنا مخليا الهواء البارد يطير شعرها \n\n..حتا شافت بنت مخرجة يدها من سرجم السيارة وشادة گارو تتكميه وتبخ لبرا.. \nخرجات عائشة عينيها مدهولة ودوراتهم تترمش لوليدات صغار تايبيعو كلينيكس \nوالمسكة والشكلاط واخا الوقت بدا يظلام وخطر عليهم..تنهدات بحزن ولسقو \nعينيها هاد المرة فواحد داز بموطورو على سيارتهم ووقف مغطي وجهو بكاسك \nعينيه فقط اللي تيبانو، لابس جاكيط كحلة مع ليگات كحلين ومركب بنت وراه \nمعرية شعرها الأشقر وملابسها مزيرين بشدة..\n\n\nمابقات عرفات فين تشوف بالظبط وكل مرة تحرك عينيها لجيهة وتردهم للكوپل \nقدامها ..منظر اول مرة تشوفو فاحنززات مزيات فالبنت اللي كادور يديها على \nكرشو وتهمس فودنو بكلام محلون وهو يدو مرة على فخدها مرة على يدها اللي \nمدورة عليه..دار يدوي معاها وقشع عايشة اللي كاتحنزز فيهم غير شافت عينيه \nعليها قلباتهم بالزربة ووجهها رجع حمر بالحشمة والفرشة اللي تفرشات خلاتها \nتبان صغيرة بحال البرهوشة\n\n..سرطات ريقها تتشتت النظر فالجنب وفباها اللي فخاطرو تايبرگم ويسب \n\nجاها الفضول تشوف فيهم تاني وبلا هواها ضارت جيهتهم ولقاتو باقي معلق عليها\n عينيه وشوية طلع حاجبو بحدة ..خنزرات وحركات راسها بمعنى مالك .. بقا مدة \nجامد قبل مايغمزها بخفة محترفة حتا شهقات حالة عينيها وفمها: غمزززززني!!؟؟\n\n\nبوبكر ضار ليها وتايقلب: شكوووون شكوون غمزك وريني هاد قليل الترااابي\n\n\n\nعائشة: ء ء \"ضارت عندو مبهوطة والسخانة طالعاها\" غ غير ق قريت س السمية تاع واحد المسكة مصورة القدام ا بابا م ما غمزني حد \n\n\nبسمات بزز وهو رد: طيرتييها مني..راهااد ولاد المديينة توقع من جد بووهم اي حااجة سحاابك يحشمو لاشاافو معاك باك..خزييت على قوم\n\n\nحركات راسها بسرعة تترمش وطلعاتهم جيهة مول الموطور لقاتو غبر وبقات مخنزرة\n قبالتها وقلبها بالخلعة غايخرج...تحرك باها ودورات هي وجهها تتلف الوقت \nوالمنظر اللي داز قدام عينيها عينيها وكلا مرة تنش على راسها وتبرد حناكها \nالحومر.. \n\n\nحتا نطق بوبكر وقال طالق البشرة اخيرا: هااحنا وصلنا ابنيتي يالله نزلي\n\n\nشافت راسها واقفين قدام الشاريع حدا سناك شعبي للمأكولات السريعة وقالت مستغربة: واش الدار كاينة هنا؟\n\n\nنزلو وقال كايسد باب الطوموبيل بالساروت: غاناكلو بعدا بيما جا ول... قبل \nمايكملها شاف سيارتو الرباعية الدفع مفارية على بعد اميال منهم..سيارة بنية\n كاتبري وموطورها مجهد خلا عينين عائشة يضورو جيهتها بلا حساب ..تحل الباب \nونزل منها رجل فبداية الخمسين بلحية محددة وشعر كتيف اسود مختلينو شعيرات \nبيضين بحال لحيتو زايدين ليه وقار على حدية رجولتو وفحولة وسامتو ..شوميز \nسوداء بارزة جسمو العضلي و سروال توب اسود مع مونطو اسود وشال موديغن مدورو\n على عنقو ..نضاضر فعينيه وسوارت اللوطو فيديه كايقلب عليهم بالمهل وعائشة \nبصدمة حالة فيه عينيها وتحنات شوية عند باها: هادا هو ولد خوك\n\n\nرد حال فمو مبسم من الودن للودن: اييه هههه اااسي تااج الديين..ااهانا ااولدي هاانا\n\n\nانتابه ليهم حيد نظاراتو ولعندهم توجه بابتسامة عريضة خلات خطوط خفاف يبانو\n على جناب عينيه مازاده وسامة وماخلا عايشة تحل فمها ببسمة بلهاء وبهمس \nقالت: احح على الزين الكزاوي\n\n\nوقف عليهم كايضحك حال ايديه: عمي بوبكر هههه\n\n\nتعانقو بحرارة والضحكة فوجوههم مخلين الولية غير تتشوف وريحتو واصلة لفين وفين فداتها\n\n\nبوبكر: يااتا كيداير كللشي مزياان ههه الصحييحة ههه\n\n\nتاج الدين: هههه الحمد لله اعمي ربي يخليك \"ضار لعائشة ووسع ضحكتو\" تباارك الله هادي عائشة؟\n\n\nبسمات من طريقة نطقو لاسمها وقالت سابقة باها: اه هي هادي هههه\n\n\nعنقها تا حمارت وبدا يضحك معاها: باقي عاقل عليك فاش عاااد كنتي صغيرة ههه \"شاف فبوبكر مدرعها\" اكبرات تبارك الله\n\nهههه\n\n\nبوبكر: اييه ليام دغيا كادوز ههه\n\n\nتاج الدين: ههه ايوا ياللهو راه عارضينكم للعشا..يالله ابنتي غاتكوني عييتي فالطريق وتاطوموبيلتك العميم واالو واش تبدلها \n\nسبعطاش لعام هي هي هههه\n\n\nمحات بسمتها باسى وهمسات: بنتي؟\n\n\nبوبكر: ولاات وحدة من الفاميلة ااولدي شحاال دوزات معايا مسكيينة هههه\n\n\nضحك تاج الدين مطلع راسو وقال: زيد زييد اعمي نتا هو نتا ههه\n\n\nبوبكر: كون سعفتيني اولدي يالله غير وريني الدار بعدا نرتاحو شوي من الطريق راك عارف متانوصل حتا راسي تايتقلب\n\n\nتاج الدين: لا وااالو المدام اصرت عليا بااش تجيو ترتاحو عندنا وراه موجدة العشا على قبلكم\n\n\nعائشة حلات عينيها: المدام!!\n\n\nشاف فيها ببشاشة ولعب بشعرها: ااه ابنتي خالتك هيام عقلتي عليها؟ جيتو عندنا واحد المرة نسيتي كلشي واقلة ههه\n\n\nضحكت بارتباك: ء ء ههه م ماعقلتش مزيان\n\n\nتاج الدين: هههه هانتي غاتتفكري..يالله اعمي مشينا\n\n\nبوبكر: واا اش غانگولك اللي بغيتي اولدي ههه\n\n\nتاج الدين: الطوموبيل غير خليها هنا حتا نسيفط اللي يجيبها ليك، انا غانوصلكم\n\n\nرد بخوف: و وزعما ماتخاف والو؟\n\n\nتاج الدين: لا كون هاني\n\n\nسبقهم ركب فسيارتو وبوبكر حداه ركب.. عائشة حلات الباب اللوراني تتشوف \nفاللوطو من داكشي الفخم والغالي.. كيف ديمارا علقات عينيها كاتشوف تاتي برا\n وبسمة خفيفة على شفايفها حتا نطق تاج الدين ضاحك\n\n\nتاج الدين: ايوا الالة عائشة عجباتك المدينة\n\n\nحركات راسها حشمانة منو وهو ضحك وشاف فبوبكر: الله يصلح اسي بوبكر ههه\n\n\nبوبكر: اامين هههه\n\n\n\nوسط درب سلطان ..الحي الشعبي اللي سمعتو ماشاء الله ديما سابقاه ،فرانات \nسيارتو قدام احد البيوت اللي منظرها كايختالف على اللي حداها ووراها \nوقدامها..لا من الفينيسيو والا السباغة او البيبان والسراجم، كلشي متقون \nعلى اكمل وجه وخلاهت تتبهر فالمنظر وتأسر وكدلك عائشة اللي فالاول استغربات\n باللي راجل بحالو كايبان غني ساكن فحي شعبي كهدا\n\n\nنزلو مجموعين وتاج الدين جبد سوارتو فتح الباب وقال بابتسامة فرح: بسم الله اسيادنا مرحبا بيكم هههه\n\n\nسي بوبكر بحياء نزل راسو وحيد الطربوش كايرد خصلات شعرو الخفاف اللور: الله يبارك فيك اولدي..زيدي ابنتي\n\n\nدخلات محيدة سباطها عند الباب بحال باخا وعينيها بانبهار تتشوف \nفالدار..الحيوط مجلجين تال السقف والارض..السفلي كلو مكون من تلاتة \nالصالونات كباار واحد مقابل مع الباب وجوج مفتوحين على بعضهم..الكبير فيهم \nتقليدي بالاحمر وزربية زرقة مزوقة بالاحمر ..والجوج لخرين عصريين باللون \nالازرق ملكي وخديدات حمرين موزعين عليه مع طاپيات فالارض باللون الباج \n..جوج بيبان مباعدين على باب الدار كانو الحمام والدروج ديال الطاج الفوقي \nجا فالقنت كلهم خشبيين بحال ارضية المنزل\n\n\nتاج الدين: مرحبا دخلوو\n\n\nفاقت من سهوتها ودخلات للصالون لكبير مع بوبكر فحين هو طلع الفوق..ضارت ليه عايشة حالة فمها وقال تتشوف فنقوش السقف: هادشي واعر ابا \n\n\nمنزل راسو بوقار: كولي تبارك الله \n\n\nعائشة: تباارك الله..واش نتا عمو حقيقي\n\n\nشاف فيها: لا ابنتي غاديال بلعامي. ااش هاد الكلام دوخاتك ولا مالك\n\n\nضحكات بارتباك: ل لا هههه حتا هو مبايناش فيه كبير بزاف\n\n\nبوبكر: ارا عندو ديك تسعود وربعين خمسين\n\n\nعائشة: بصح ؟\n\n\nبوبكر: اييه ووالد تلاتة الولاد وبنت تبااارك الله الله يصلح\n\n\nعائشة: تباارك الله..هي مابيناتكمش بزاف ياك\n\n\nبوبكر: ايوا ديك سبع سنين هوكاك..خويا الله يرحمو كان كبر مني ببزاف وتاهو تزوج صغير\n\n\nحركات راسها: الله يرحمو..ولكن باينة فيه عندو الفلوس علاش ساكن فحي شعبي؟\n\n\nبوبكر: ماشي سوقنا ابنتي واش نبدا نداخل مع السيد فهادشي\n\n\nبخفوت قالت: غ غير فضول ابابا\n\n\nنزل تاج الدين من الدروج مقاطع حديتهم ومبدل حوايجو بتياب بيتية: اامرحبا بعمي ههه نطلعو الفوق شبان ليكم\n\n\nبوبكر ناض عندو: اييه اولدي نشوف نيت الدراري رانا موحشهم ههه\n\n\nتاج الدين: حتا هووما ههه بنتي عائشة اجي نعرفك على واحد الآنسة بحالك ههه\n\n\nضحكات وناضت عندهم: شكون هادي هههه\n\n\nتاج الدين: تعالي تشوفيها شكون ههه\n\n\n\nطلعو الفوق..فين كان متوسط المراح طاولة اكل خشبية دايرين عليها تمن كراسي \nجوج فراس الطاولة وتلاتة مقابلين مع تلاتة ..قدام المراح كاينين الدروج \nاللي كايطلعو للطاج التالت فين متواجدة اربع غرف للنوم ..ومحلولة على \nالمراح غرفة الجلوس نص تقليدي ونص عصري بتلفازا پلازما ..حداها حمام \nوطواليط مع غرفة نوم بباب ابيض. مقابل ليها مطبخ عريض موديغن بالاحمر ، \nخرجات منو مرا فمنتصف الاربعين وملامحها عشرينية من شدة اناقتها \nوجمالها..شعر اسود مجموع اللور بقراسة خفيفة وعباية طويلة بكمال طوال \n..مبتاسمة وغادة ناحيتهم تترحب بسرور: مرحبا بيكم هههه سي بوبكر شنو خبارك \nكلشي مزيان كيدايرة لالة هنية\n\n\nمنزل راسو بوقار وشاد طربوشو فيدو: الله يكبر بيك ابنتي الحمد لله\n\n\nتاج الدين درع عائشة وهي غير تترمش: ههه هيام عرفتي هاد الشويزلة\n\n\nشافت فيها: هههه عااائشة يااك ههه اجي احبيبة ااجي\n\n\nمشات عندها حمرة من الخجل عنقاتها هيام كاضحك ورجعات شافت فملامحها البريئة: ماشاءالله كبرتي اا..عقلتي عليا ولا والو\n\n\nحركات راسها بالنفي وتاج ضحك: كانت باقا صغيرة فيين غاتعقل هههه\n\n\nهيام: ههه انا خالتك هيام احبيبة والى بغيتي عيطي ليا هيام\n\n\nعائشة حركات راسها والحشمة نازلة عليها تاحمارت\n\n\nتاج الدين: فين الدراري؟\n\n\nهيام: هاهوما نازلين راه كاين غير منعم وحسناء\n\n\nتاج الدين: عمي زيد دخل نجمعو تاني بجوج ههه بنتي عائشة نتي طلعي عند حسناء را بيتها هو اللي بابو غوزي\n\n\nردت بصوت خافت: ا ا بلاش بلا منصدعها\n\n\nهيام: ههه مكاين حتاشي صداع انا نوصلك عندها راها تقريبا قدك ههه\n\n\nشافت فباها وقا: غير سيري ابنيتي انا غير حداك\n\n\nعائشة: واخا \n\n\nهيام: اجي معايا احبيبة نورتينا ههه \n\n\nدخل تاج الدين وبوبكر للصالون فحين هيام عنقات عائشة من كتافها وطلعو للفوق: ماماك مجاتش معاكم؟\n\n\nتفكرات ماماها وبسمات بزز: لا بقات تما..كتعرفيها؟\n\n\nهيام: نن تشاوفنا مرة وحدة صافي كنتي ديك الساعة باقا صغيرة \n\n\nعائشة: داكشي علاش معقلتش\n\n\nهيام: معليش ههه\n\nحلات باب وردي وطلات على بنت گالسة فوق فراشها شادة الطيلي ومشافت حتا فيهم\n\n\nهيام: دخلي احبيبة زيدي\n\n\nدخلات ايديها قدامها وابتسامة خفيفة على شفايفها..حسنا طلعات فيها ونزلات مطلعة حاجب وقالت: شكون هادي\n\n\n\nشافت فيها هيام: صباح النور..حطي شوية داك الطيلي وزيدي گلسي مع البنت\n\n\nردت عائشة بحرج: لا لا معليش اخالتي ههه\n\n\nهيام: ايوا گلسي احبيبة وخودي راحتك\n\n\nحسنا زادت تكات وداك الحاجب باقي طالع بكبرياء: واش جاو عندنا شي ضياف\n\n\nهيام: عم باباك اللي جا\n\n\nبضحكة جانبية قالت: اه داك العروبي عههه\n\n\nخنزرات فيها عائشة وهيام كدالك حتا خسات بشن قالت ورددات: غير كنضحك ااويلي هههه\n\n\nهيام: ضحكك بااسل كتر منك..گلسي ابنتي فلش يوجد العشا غانجي نعيط ليك\n\n\nعائشة: واخا اخالتي\n\nخرجاات وخلاتهم الراس فالراس.. عائشة گلسات قبالتها جابدة تيليفونها وتتلف \nبيه الوقت محاولة تتجاهلها..من حركاتها وكلامها المستفز عرفاتها من النوع \nالحاس براسو والمتعجرف داكشي باش فضلات مدويهاش لكن حسناء جاها الفضول \nوقالت: نتي واش بنتو\n\n\nبنص عين شافت فيها: بنت من؟\n\n\nحسناء: عم بابا..بنتو نتي؟\n\n\nرجعات عينيها للطيلي: مممم\n\n\nعوجات فمها ومعاودش هضراتها ولا عائشة كدلك مخلين الجو مكهرب بيناتهم..حتا \nرجع تحل الباب بالجهد ودخل دري عندو ربعطاش لعام لابس شورط وبيل تاعو هاز \nپلي فيدو وجار بانطوفتو: نتي اللي قطعتي الويفي؟؟\n\n\n\nردت حسناء مخنزرة فالطيلي تاعها: حتا انا تخسر عندي تفوو \" بدات كاضارب \nمعاه يخدم وهو لمح عائشة باستغراب فحين هي بسمات ليه وقال موجه كلامو \nلحسناء\n\n\n-هادي صحيبتك؟\n\n\nردت بلا ماتشوف فيها: لا بنت عم بابا\n\n\nمنعم: عمي بوبكر ههه \"مد ليها يدو ضاحك\" انا منعم.. آخر العنقود\n\n\nعائشة: ههه متشرفين سميتي عائشة\n\n\nقبل مايدوي قالت حسنا بنبرة ساخرة: خخخ على قلة السميات\n\n\nضار ليها: راها سميت جداتك اكيلوخة\n\n\nحسناء: جمع فمك نتا ولا غانوض ليك\n\n\nمنعم: نووضي نوووضي نشوف لاما نبوقل ختي طتر ماهي مبوقلة\n\n\nهيام دخلات قارنة حجبانها فيهم: اييه مالكم..شهاد الصدااع؟\n\n\nحسناء: ماما دوي مع هاد البرهوش\n\n\nهيام: منعييم مالك مع ختك\n\n\nرد بهدوء: ضحكات على سميت البنت اماما وفاش دويت ناضت تتنقز بحال بوعوة\n\n\nحسناء: جمع فمك البرهوش\n\n\nهيام: حسنااا سككتي..وااش ممتحشمي متتحتارمي حد ماالك مع البنت\n\n\nحسناء: اااشنو دررت اناا يخخ غاامقابليني \n\n\nدارت فيهم ونزلات معصبة بعدما خنزرات فعائشة اللي بقات ساكتة بهدوء تتشوف \nبعينيها ومتبتة ..تاقالت هيام بتنهيدة: متديش عليها احبيبة عندها الباك هاد\n العام ومسطريسية معاه \"حركات ليها راسها \" يالله نهبطو نتعشاو..منعم سير \nحط تيليفونك ويالله\n\n\nمنعم: واخا ههه مشرفين مرة خرا اعويشة\n\n\nبسمات ليه وقالت: عائشة اخويا\n\n\nمنعم: مكاين هي عوييشة هههه\n\nخرج كايضحك وهي ناضت مع هيام نازلين: ياكما تقلقتي\n\n\nعائشة: لا ماشي مشكيل\n\n\nبسمات بحنان وزيراتها عندها: يخليلي الضرافة هههه \n\n\nلقاتهم باركين فالطبلة ..باها شاد الحتيت مع تاج الدين وحسناء مقابلة \nتيليفونها وقارمة فمها بسم..گلسات حدا باها ساكتة وهيام دخلات للكوزينة تحط\n العشا عاد تم نازل منعم ايديه فجياب الشورط وضاحك: سي بووبكر عندها\n\n\nبوبكر: اايهاي على العزري هههه اكبرتي هااه\n\n\nمنعم سلم عليه تايضحك: حتا نتا شرفتي العميم ههه طلعتي والد الزين ومخبيه علينا علااش الاخ\n\n\nخنزر فيه تاج الدين: گلس بلاصتك نتاا\n\n\n\nبرك كايضحك وبوبكر كايبيض عينيه وضحكة صفرة ففمو: ههه غاخليه اولدي خليه \nرانا موالف بملاغتو..احم عيشة اجي ابنتي هنا تعالي گلسي حدايا\n\n\nخرجات هيام هازة طبسيل تاع سطيلة وقالت ببسمة: غيير خليها تگلس حدايا نيت نجمعو انا وياها ههه ياك احبيبة\n\n\nحركات راسها وناضت حتحنحن: نعاونك فشي حاجة اخالتي\n\n\nهيام: لا لا مايحتاجش غير رتاحي\n\n\nعائشة: لا غير خليني نعاونك مكنحملش نبقا باركة\n\n\nهيام: هههه واخا اللي حبيتي\n\nمشات هيام وتبعاتها عائشة للكوزينة كادور فيها عينيها مبهورة من شكلها \nالعصري والآلات الحديتة فكل بلاصة، حتا قالت بدون شعور: كوزينتك زوينة\n\n\nردت وهي تتحط الكؤوس فالپلاطو: ههه بحال مولاتها\n\n\nعائشة: هههه هادي عندك..حتا نتي زوينة \n\n\nهيام: عويينااتك الفنين..دي ليا هادو فوق الطبلة وكل واحد حطي كاسو حداه\n\n\nعطاتها پلاطو تاع الكيسان وداتهم للطببة فرقات لكل واحد كاسو ورجعات عندها \nتهز الما ولمعالق..داتهم وخرجات هيام هازة طبيسلات حطاتهم قدام كل واحد \nوگلسات جنب تاج الدين ..تحنا عندها بهمس وقال بتساؤل: دويتي مع بلال؟\n\n\nهيام: سي..گاليا غايبات مع صحابو\n\n\nخدا نفس كايبرد وحرك راسو: بسم الله اسيادنا \n\n\nبداو تياكلو ومنعم مسكتش من الهضرة شاد فكل واحد.. قشايبي وطالق البشرة مع رساتو عكس ختو اللي عينها فالطيلي ويد معاهم كاتنقب وساكتة\n\n\nمنعم: داابا هادا اول عام ليك\n\n\nعائشة: ههه ااه..نتا فاش كتقرا\n\n\nمنعم: طالع للتامنة ههه الإعدادي حدا لافاك غانبقا نديك ونجيبك..غير كون هاني اعمي ابوبكر انا نگابلها لك\n\n\nبوبكر حرك ليه راسو و فمو خدام تياكل ممساليش للهضرة\n\n\nمنعم رجع شاف بنص عين فهيام وقال شاد الضحكة: البسطيلة ديال الواليدة كي جااتك اعمي بوبكر زوينة يااك\n\n\nغمز هيام اللي خنزرات فيه وتاج زير فمو شاد الضحكة\n\n\nبوبكر رد وفمو عامر: الله يعطيك الصحة ابنتي دقت قالبسطيلة حتا عييت بحال ديالك مكايناش \n\n\nمنعم: واايه طياب الحنانة مبحالو طياب هههههههههه\n\n\nعائشة: ههه وعلاش كاضحك\n\n\nمنعم: واالو ههههه\n\n\nخنزرت فيه هيام: كوول امنعم وسكت\n\n\nمنعم: كانطلعو ليك لي سونتيمو زعما\n\n\nعائشة: ههه بصحتك اخالتي غزالة \n\n\nبسمات ليها كاتحك رقبتها فحرج وسكتو تاتي.. سالاو داك الطبسيل نيت وماتبقا \nلعقو بوبكر وكمل بصباعو.. خلا ملامح حسناء تشمأز وتنوض بنفس تقيل: تصبحو \nعلى خير\n\n\nمنعم: حتا انا غاادي ننعس تصبحو على خير..تهلا العميم ههه عويشة تصبحي على خير\n\n\nضحكات ليه هي وبوبكر وتاج مسح فمو وناض: نشربو شي قهيوة اعمي ؟؟\n\n\nبوبكر: لا لا اولدي والله ماقاد..زيد اولدي ورينا الدويرة نرتاحو بعدا رانا مهدود\n\n\nشاف لساعو : الوقت تعطل دابا..خليكم بايتين معانا هاد الليلة على الاقل\n\n\nبوبكر: لا مان..\n\n\nقاطعو: وااش حنا برانيين علك اعمي صافي راجوج بيوت خاويين واحد لك وواحد \nلعائشة رتاحو فيهم هاد الليلة وغدا فالصباح نوصلكم حتال باب الدار\n\n\nبوبكر شاف فعائشة لقا ملامحها عيانين تنهد وقال: ايوا شغانگول لك..اللي بغيتي اولدي منضهاشاي فوجهك\n\n\n\nحلات ليها هيام غرفة نوم كبيرة برائحة رجولية تتفوح من الباب وقالت: دخلي احبيبة هادي بيتك لهاد الليلة هههه\n\n\nدخلات وهيام شعالات الضو..غرفة لونها ابيض سريرها دائري بايزار احمر حريري \nناعم..جنبها جوج كوافوز دايرين حتا هوما فوقهم فيوز جميل ولي فاليمين محطوط\n عليه صورة هيام معنقة شاب عشريني ضاحك ضحكة من القلب وشوفتو دغيا كادخل \nللقلب ..مشات هزاتها بابتسامة وشافت فهيام اللي كاتحط ليها اللكوفر فوق \nالسرير\n\n\nعائشة:: هادي بيت ولدك؟\n\n\nهيام: وي ههه ولدي بلال، ولكن مغايجيش هاد الليلة \"شافت فالسرير\" هو كايبغي\n الغطا يكون خفيف داكشي لاح مفرش غير ايزار ولكن نتي تغطاي بهادا.. راه \nكايكون البرد فالليل \n\n\nحركات راسها بامتناع: لا بلا منعدبك حتا انا كتيعجنيش الغطا بزاف\n\n\nهيام: اللي بغيتي مهم هاهو حداك الى حتاجيتيه هزيه..وهادي پيجامة بدلي بيها كسوتك \n\n\nخداتها منها كاتتبسم: سمحي ليا عدبتك معايا ههه\n\n\nهيام: يااختي على الحلااوا ههه الى حتاجيتي شي حاجة غير عيططي ليا واخا؟\n\n\nعائشة: شكرا بزاف ههه تصبحي على خير\n\n\nهيام: ونتي من اهلو الزين\n\nخرجات وخلاتها كاتزيد دور عينيها فالبيت ..طابي طويلة مريشة دايرة على \nالسرير وبلاكار قد السخط قدامها..حطات البيجامة ومشات بفضولها المعتاد \nحلاتو..لقات قدامها ملابس رجالية السبورتيف على السلورتيف حس لي كوستيم \nمكاايدورش وحتا السبابط والو من غير السبرديلات ولا لي سبادري خفاف.. سداتو\n وضارت بخطوات بطيئة للسرير تتحك شعرها وتتنهد تنهيدات خفاف..خدات البيجامة\n حلاتها، سروال حريري بيج والفوقي ديالو بالصدايف ناعمين فالملمس \nومريحين..حيدات الكسوة وبقات بدوني وشورط عاد لبساتها جاتها شهوة منها هي \nهاديك وشمات ريحتها الجميلة كاتتبسم بوحدها: كلشي عندهم فن حتا البيجامات \nهههه احح اعائشة فين وليتي\n\n\nضحكات وتخشات فالفراش حاطة راسها على مخدة الريش كيف حسات بالدغدغة فراسها تنهدات براحة: اححح الله على فراش..\n\n\nبداو عينيها تايرمشو فالسقف ومرة مرة يتسدو ودور بلاصتها..حسات بالنعاس \nوالبرد وناضت لداك الكوفر جابتو وفرشاتو على السرير مغطية بيه .. عاد قفلات\n عينيها فخطرة ودارت على جنبها حالة شوية فمها ولعالم الاحلام مشات \n\n\n..تحت الدار وقدام الباب الخارجي، فرانا موطور مزنزن الدنيا بصوتو \nالقوي..نزل منو شاب قوي البنية، حيد الكاسك قاد شوية شعرو الكتيف وحطو \nبلاصتو.. حيد الليگات وسد الموطور خاشي السوارت فجيبو وجابد ديال الدار، \nفتح بيهم وحيد سبرديلتو عند الباب عاد تم طالع بالحفا للطاج الفوقي كايحيد \nالجاكيط..حل باب بيتو وبلا مايشعل الضو دخل سادو وراه..تكسل مزياان غادي \nللسرير جبد الطيلي طفاه وحطو على الكوافوز..نصل التيشورت وبقات السلسلة \nالنقرية فعنقو هي اللي كاتبري فداك الضلام..هز الغطا تحسسو وغير شافو كوفر \nكمش حواجبو وحيدو لايحو للارض عاد تخشا تحت ليزار ناعس على كرشو وكايتنهد \nبتعب.. سرعانما تحولو لتنهيدات خفاف اتر نومو اللي غرق فيه ..\n\n\n\nعائشة تكمشات فراسها من البرد وضارت دايخة بالنعاس طالعة فوق ضهرو العريض \nالدافي وحنكها عليه كايتمخشش..برزطاتو وعيا ميتحرك باش تبعد فالاخيررضار \nعلى ضهرو جر عليهم ليزار وخشاها فيه كتر حتا مابقاتش كاتبات وسطو، عاد نعس \nمخلي انفاسها فعنقو كايضربو، وهو كايتنفس حدا عنقها وخصلات خفاف بانفاسو \nتايحركهم ..\n\n\n\nصباح جديد مشمش.. \n\nصبحات فيه هيام تتقلب فالكوزينة هنا ولهيه..صيبات القهوة وكراطن الحلوة والمسمن وكرواصة حداها مفتوحين تتهز وتحط فالطبسيل \n\n..قادات الكيسان فپلاطو زجاجي وتمات خارجة تفيقهم وفالطريق تصادفات بالسي \nبوبكر خارج من البيت لابس حوايجو وشاد طربوشو فيدو شافها وبسم منزل راسو: \nصباح الخير ابنتي\n\n\nردت بابتسامة: ههه صباح النور اسي بوبكر ..نعستي مزيان؟\n\n\nبوبكر: الله يكبر بيكم نعااست.. ء ء شي ميهة سخونة بغيت نتوضى عافا بنتي\n\n\nضحكات فوجهو ببشاشة: الشوفو مطلوق اعمي غير سير غاتلقا الما سخون\n\n\nبوبكر: اييه الله يفكرنا فالشهادة نسيت راعدكم داك شوفو هه \n\n\nهيام: هههه..انا غانفيق البنات شوية ونحط الفطور\n\n\nبوبكر: واخا ابنتي الله يرضي علييك\n\n\nهبط وهيطلعات لبيت حسناء هو اللول حلاتو ودخلات تتفيقها: حسناء..حسنااء \n\n\nقلبات وجهها: مممم\n\n\nهيام: نوضي احبيبة راتابعاك مدراستك..يالله نوضي\n\n\nردت بصوت نايم: واخا\n\n\nهيام: عنداك ترجعي تنعسي راه باباك هو اللي غايطلع لك\n\n\nضارت خرجات ومشات للبيت فين باتت عائشة..بغات تحط يدها على البواني دخل لكن تراجعات ودقات بخفة: عائشة..فقتي ابنتي؟ عاائشة\n\n\nعلى اتر ندائها رمش بانزعاج من اشعة الشمس ومن صوتها..هيام ضارت نزلات \nللكوزينة وهو حيد يدو من كرشها وبعد شعرها اللي على نيفو لاسق ..ناعسة \nبراحة عاطياه بضهرها وهو مزيرها من اللور بيد ويد كايحك بيها عينو من اتر \nالنوم..رمش كاايتفوه..عاود رمش وركش، حل عينيه ببطء ووسعهم ومدورهم جيهتها \nوغير شعرها اللي كايبان ليه وجهها داير للجيهة لخرا..ضور وجهو وتأكد باللي \nراه فبيتو، حل فمو وناض برك كايحك عنقو وحجبانو بحيرة مجموعين..مكانش سكران\n ولا واكل شي حاجة لدرجة يجيب معاه وحدة للدار ؟ مجات معاه حتا وحدة وبقا \nعاقل على ليلة الامس مللي دخل وتزاوط على السرير ..ادن هادي من نزلاتت \nعليه؟\n\n\nعض على شفايفو بعصبية موصيبة لساق ليه تاج الخبار نهارو نهار ديك \nالساعة..نزل من السرير بالحس وقف وشاف فالارض هنا هنا حتا قشع التيشورت \nتاعو ومشا ليه بشوية كايحاول ميديرش الحس..تحنا يهزو وتململات فبلاصتها \nخلات عينيه يتزيرو ويعض على شفتو..حتا تقادات فنومها ونعسات على كرشها \nمغطيها شعرها و كاتنفس بهدوء عاد شاف فيها مخرج النفس..هز التيشورت دغيا \nغادي للباب بالحفا ،حلو ورجع سدو بشوياا لبس تيشورت تاعو ورد شعرو اللور هي\n تخرج حسناء كاتسد طابليتها..شافت فيه وشاف فيها، صغر عينيه بتفكير وهي \nحركات كتافها\n\n\nحسناء: مالك؟\n\n\nقرن حجبانو ومشا ليها نيشان لوا ليها يدها وبدا يعطيها بيدو للراس وهي تتغوت: وامااما واش جهههلتي فرااسك نتا طللق مني هءهؤ\n\n\nبلال: صحااباتك شكاايديرو فبييتي اكيلووخة، يااك كانگولك مااتبقاايش دخليهم كنگوولها ياااك ازعتووت الليل بييتي اااش داااك ليه\n\n\n\nغوتات ودموعها تايطيحو: وااطلق مني شمن بنت واامامااا\n\n\nزير عليها مغزف: غووتي لمك زييدي بالله تنهرس ليك هااد لييد لاامازاال \nدخلتي شي مزغببة لبيتي ولا لحگتي جيهتوو شفتيني غبررت طللعتي للسمااا\n\n\nحسناء: هءهءهء هااديك ضيفة عندنا جاات مع بااباا\n\n\nخنزر وطلق منها مضور وجهو للبيت وهي كاتشوف فشعرها المشنتف وتبكي: تفووو سااعة وانا تنصييبو فالاخير شوووف شنو درتي هء\n\n\nحك راسو وقال مقطبهم: شمن ضياف هادو؟ والبنت علاش منعسينها فبيتي\n\n\nحسناء: بنت عم بااك ابناادم يخخخ\n\n\nبلال: متغووتيش المررض راه غانسوس لك داك الفم\n\n\nنطقات تحت نيفها: حماار\n\n\nطلع حاجب بهدوء: عمري فزعتتك من هنا..اجي نجربووها\n\n\nبعدات مخلووعة وعينيها فيه خارجين: والا ابلاال بعد منيي والله تانغوت لباابا\n\n\nبلال: تخافي متحشمي \" ضار منيرڤي وراسو عاطيه الصداع.. كان نازل وحبس عاود طلع عندها غير شافتو وخنزرت مرة تانية\" \n\n\nحسناء: شنو تااني؟؟\n\n\nهز فيها صبعو بتحدير: تگولي لشي واحد باللي جيت ولا شفتيني.. غاندير لختي الزيرو فداك الراس\n\n\nشدات فشعرها مخرجة عينيها وهو ضار نازل مخليها طالقة قرطاس بنظراتها\n\n..فحين هو كمل خطواتو البطيئة للتحت حتال للمطبخ ووقف..طل بانت ليه مو \nعاطياه بالضهر عض شفايفو وداز بالزربة باش متشوفوف، توجه للباب الدار حلو \nيخرج ولقا تاج الدين قدامو عاد ناوي يدخل وو هاز الپاريزيان فيدو .. تبسم \nمن زهرو الجميل كجمال هادا اليوم وفتح ايديه يعنقو: الواليييد ههه\n\n\nبنبرة ساخرة: ولديييي ..مد ليه دوك الساشيات ودخل كايحيد سباطو والجاكيط مخنزر\n\n\nتاج الدين: مرحبا مرحبا بسي بلال اخيرا تشرفنا بشووفتك \"شاف فيه\" ااتوحشناك اصاحبي\n\n\nقطع من القنت ديال الباريزيان وبدا يعض منو: واايلي حلف\n\n\nتاج الدين: والله العظيم \"تقابل معاه كايطنز\" فين هاد الغبور يوماين مابنتي ااو \n\n\nهز صبعو: غير نهار\n\n\nتاج الدين: آااه والبارح جيتي اولدي؟؟\n\n\nحنا عينيه كايندغ ويحنحن: امممم\n\n\nحرك راسو بعدم فهم: شناهية مممم\n\n\nبلال: يعني جيت \n\n\nتاج الدين: اهاا..وفين بتي؟؟\n\n\nبلال: ف فالصالون..لقيت بيتي عامر ونعست فالصالون\n\n\nبقا تاج حاضيه مصغر عينيه بتركيز حاد خلا بلال يبيض عينيه هنا وهنا وفالاخير سرط ديك الدغمة وقال بهددوء: نعست فبيتي\n\n\nوساعو عينين تاج وغوت بدون شعور: شنااهواا\n\n\n\nبالهداوة وصوت منخافظ بدا يحلف ويعاود: والله العظيم ماعرفتها ناعسة فبيتي \nانا اصلا كاندخل ونتزاوط تالضو مكانشعلوش باش غانعرف بااش؟؟؟\n\n\nتحت سنانو وحجبان معقودين رد: سعدي فرحي بولدي العزييز.. البنت جاات عندنا نهاااار واحد وعلى بونت كاانت غااتمشي حاملة \n\n\nنفخ قالب وجهو: واصافي الواليد مقسناهاش اصلا بلا مادير من الحبة قبة\n\n\nتاج الدين: مقستيهاااش غااانعستي حداها الله الله ومع نتا مخلط الزيتون خضر وكحل ومشرمل كون راك قستيي ومجاايب للدنيا خبااار \n\n\nبلال: نقس نقس الڤولوم غايسمعك داك باها وينوض تاني ااصلا ماعنديش معااه\n\n\nجاوبو مغدد: تشهييتو ينووض لك واش اعباد الله عووور؟؟ كووون دابا فاقت ولا \nدخل عليكم باها فين غانوليو فيين انا بعدا والله لاشفت فيك من بيتك للحبس \nنيشان\n\n\nبلال: شد شد \"عطاه الخبز وتحنا كايلبس سبرديلتو\"\n\n\nتاج الدين: فين غادي تاتي\n\n\nطلع فيه الراس: نفطر راااسي غايتشقق\n\n\nتاج الدين: اااه بالسيف مسكين.. ها لافاك هارب منها وحاضي غالبنات مرة زعرة\n مرة كحلة وكلا مرة ملاوح مع دوك رباعت المصايب ديال صحابك وصحاباتك فجي \nكوان بقالك غادخلهمم عليا للدار\n\n\nوقف كايضحك وغمزو: اللي حسدنا يدير بحالنا\n\n\nضربو لكتفو وخرج ركب الموطور ديالو وخرج ليه تاج الدين قبل مايلبس الكاسك: الغدا نلقااك فالدار كاتسمع\n\n\nبلال: وعلاش ؟\n\n\nرد: عالمشماش\n\n\nضحك وقال: اللي طابو محلاش هههه\n\n\nتاج الدين: اييلا ماجيتيش غاتلقااني واقف عليكم \n\n\nهز كتافو كايضحك: اجي اصلا ديما كننعرض عليك تزها معاتا غير ليلة وحدة ولكن الواليد نتا اللي نتا خايف من مرتك ههه حشوومة گااااع\n\n\nتاج الدين: نتا مغاتتهنا حتا نفرق لك داك الراس\n\n\nلبس الكاسك كايضحك خدم الموطور وقال: تهلا اسي العورابي\n\n\nتاج الدين: الغدا تكوون فالدار\n\n\nداز من حداه مڤنڤن طار طيرة وحدة بصوت قوي اللي داز من حداه كايتبع ليه \nالعين..شاب ملامحو رجولية حرشة، من عينيه الكحلين وشعرو الاسود القاتم \nللحيتو الخفيفة وحجبانو العراض واحد فيهم مقيوس بسيكاتريس جات فحال الخط \nنتيجة ضربة فالصغر ومازادتو الا كريزمة على جادبية ومنينما داز فدربهم \nكايهزو ليه السلام وهو ضاحك معاهم سوا ولاد ولا بنات اللي محمقهم ولا \nعيالات او رجال كبار اللي ديما واقف معاهم \n\n..شاب زاهي زهوازي ضارب الدنيا بركلة وديما ضاحك طالق البشرة وطالقها تسرح \nكيبغات ومولاها ربي ..القراية على حسب الگانة والخدمة كدلك حتا دارهم هو \nوگانتو واش يبات فيها ولا لا.. وهادي من أهم صفاتو ..الالتزام ممحي من \nقاموسو\n\n\n\nطلع الپارزيان للفوق لقا هيام حاطة فوق الطبلة مالد وطاب فطور بلدي من \nداكشي.. باسها فراسها ودخل للحمام اللي فبيت النعاس غسل ايديه وخرج كايزفر \nضارو راسو ، لقا بوبكر گالس بابتسامة وحسناء نازلة مع منعم من الدروج\n\n\nمنعم: صبااح الخير امالين الدار\n\n\nهيام: صباح النور\n\n\nتاج الدين جلس مكانو حدا عمو هاد الاخير اللي بقاو عينيه فالدروج معلقين \nوقال ببسمة خفيفة موجه كلامو لحسناء: بنيتي حاسنا سيري الله يرضي عليك عيطي\n على عايشة\n\n\nنفخات تحت نيفها و ناضت طالعة فالدروج وتتقاد شعرها اللي قاداتو للمرة التانية\n\n..دقات وبعد شوية تحل الباب وخرجات منو عائشة مبدلة بيجامتها بالحوايج باش جاات ومدوشة صابحة اون فوغم\n\n\nعائشة: صباح الخير ههه\n\n\nطلعاتها ببسمة جانبية وقالت بمباغتة مطلعة حاجب: نعستي مزيان؟\n\n\nعائشة: اه شكرا \" مدات ليها البيجامة\" هادي ديالك؟\n\n\nحسناء: ديال ماما اري انا نديها لبيتها\n\n\nجراتها ليها وشافت فملابسها ووجهها باشمأزاز ورجعات قالت: راه بصح كايگولو..من برا الله الله..ومن جوا يعلم الله\n\n\nرمشات فيها: نعام؟؟\n\n\nضارت بلا مترد عليها نازلة مع الدروج.. عائشة عينيها شافو فكسوتها مكمشة حجبانها وقالت: هادي مالها مشيرة؟ تأ الله يستر\n\n\nنزلات عندهم ودخلات عند هيام للكوزينة نيشات بابتسامة وقالت: صباح الخير\n\n\nضارت عندها وعنقاتها كاضحك: صباح النور احبيبة.. نعستي مزيان؟\n\n\nقالت وهي كاترد شعرها ورا ودنها:: آه اخالتي شكرا بزاف..نعاونك فشي حاجة\n\n\nهيام: ههه بقاو هاد الطباسل دي نتي البغرير وانا غانجيب المسمن\n\n\nعائشة: اه واخا\n\n\nهزاتو وخرجو وحدة ورا وحدة لطاولة الاكل فين تجمعو كاملين..حطاتهم وگلسات وحداها گلسات هيام\n\n\nتاج الدين: احم بسم الله\"شاف فعايشة بتردد\"بنتي عائشة نعستي مزيان؟\n\n\nطلعات فيه عينيها حشمانة: اه اعمي شكرا\n\n\nحسناء شربات من كاسها وعينيها عليها مصوبين..بسمات بمكر وضارت بنص عين لبابا : بابا..فراسك بلال جا للدار؟\n\n\nوحلات لتاج وصبح كايكح وبوبكر كايضرب على ضهرو خبطة ورا خبطو وكل خبطة واااشمنك اخبطة زاد قجو كتر ماهو مقجوج\n\n\nبوبكر: حلال حلال اولدي شرب ميهة شرب\n\n\n\nقال بصعوبة وضهرو غايتشق: كح كح كح كح غير هدا اعمي هدا كح كح غير\n\n\nبوبكر: عطييوه الماا عطيوه\n\n\nمداتو ليه هيام ووجهها مخلوع عليه: هاك شرب بشوية عليك اتاج\n\n\nخداه قلقلو كامل وحسناء تسنات حتا سالاه وقالت: بيخير ابابا؟\n\n\nحرك راسو وفمو مزيرو بعصبية..اما هي شافت فعائشة وقالت باستفزاز: عائشة نتي مشفتيهش البارح!\n\n\nكمشات حجبانها ورد بوبكر بلاصتها: شكون غااتشوف ابنيتي؟\n\n\nرمشات فيه: خويا بلال..حيت البيت فين نعستي نتا اعمي كان ديال عز الدين وهو\n اصلا مسافر برا البلاد..واللي نعسات فيه عائشة هو ديال بلال ..فاكنظن \nالبارح فاش دخل غايكون....\n\n\nقاطعها تاج الدين بحدة وتحت سنانو نطق: نعس فالصالون ابنتي مطلعش لبيتو ااصلا \"كرز سنانو كتر\" فطططري لاغاتفططري ففططري\n\n\nبميوعة قالت:ممم لا لا منظنش..انا فقت البارح نتفرج ومكان حد فالصالون\n\n\nبوبكر حط داك الكاس راكباه الرعدة، شاف فعائشة موسع عينيه وهي حركات ليه \nكتافها بعدم فهم وقبل مايبدا يهضر قاطعو تاج الدين بسرعة وقال لحسناء: \nكوولي ااحسنا باراكة من التخربيق الولد نعس فالصالون اللي لتحت ونزلت انا \nحتا غطيتو \"شاف فهيام اللي بحالها بحال منعم حاضين وساكتين\" كاينة هااد\n\nالهضرة اهيلم ولا مكايناااش\n\n\nفعفعها وقالت بسرعة: ء ء ا ااه بصح بصح\n\n\nمنعم بهمس قال: ناري قودها تاني ههه\n\n\nتاج هز ايديه: هااا \"خنزر فحسناء\" واافطري داابا باش نوصلك معايا.. اليوم \nغاانطل على ديك المدرسة اش مرونة فيها تاااني ديك السااعة هضراا خرااا\n\n\nصفارت حسناء فالبلاصة وبداو عينيها تايضورو هنا وهنا.. كانت وحلاتها لباها ودابا هو گهمها على الماكلة\n\n\nبوبكر مسح فمو مابقا بغا فطور حنحن وقال: ولدي تاج الدين ..ايوا هو هادا \n\n\nتاج الدين: اعمي كمل بعدا فطورك \n\n\nبوبكر: لا اولدي الله يرضي عليك ويعطيك الصحة ابنتي..خاصنا نمشيو باقي عدنا شلا مايدار\n\n\nاشار اعائشة تنوض وتاج وقف معاه: واخا اسيدي اللي بغيتي..انا نجيب سوارت الدار\n\n\nبوبكر: ايه هاحنا غانتسناوك لتحت..يالله ابنتي\n\n\nابتاسمات ليه هيام وقالت: الله يعاونك اعمي\n\n\nمنعم: تهلا العميم متنساناش ههه\n\n\nبوبكر: الله يرضي عليك اولدي قرا مزيان \n\n\nعائشة عنقات هيام وسلمات على منعم..وصلات حتال حسناء ونخلاتها بدون تعبير \nالشي اللي عصبها كتر وهي مشات تابعة باها من اللور حتا نزلو لتحت وخرجو \nللزنقة..شاف وراه وتحنا عندها قائل بهمس: بنتي عايشة.. ياك انا بوك \nومكاتخبي عليا تاحاجة ياك؟\n\n\nحركات راسها وحجبانها مقرونين: اه ابابا علاش؟\n\n\nبوبكر: داك فرطوطو شفتيه البارح؟ ولا باياكما دخل عدك للبيت..شوفي متحشميش من باك لاكانت شي حاجة غاگوليها درووك\n\n\nطلعات شفتها مفهماتوش: وشكون هاد فرطوطو ابابا\n\n\nيتبع..."
  },
  {
    "id": "2",
    "title": "أبو عائشة الجزء الثالث",
    "desc": "\nرد مغدد عليه: داك الجن الزرگ غاكايطير من هن لهن ياالاطيف..شتي ديك الخطرة فاش رجعت عدكم من المدينة محروق فيدي\n\n\nهزات حجبانها: آاااه فاش كنت كانقرا فالتاسعة ياك نهار عيشورا؟\n\n\nبوبكر: اييوا راهواا اللي حرگها ليا بالقنبوول \"برگم داير ايديه ورا ضهرو\" بن الكلب لاخر \n\n\nجمعات فمها شادة الضحكة وهو كايخنزر هنا وهنا غامقنش و لامشا تاطلع صعيب ينزل للرض ويتفش \n\n\nخرج عندهم تاج الدين لابس الجاكيط ديالو وهاز سوارت فيدو ابتاسم ليهم وقال: الله زيدو \n\n\nمشاو هوما جيهة الطوموبيل وهو داز للدار اللي قدام باب دارو..حلها ودار \nلقاهم واقفين حدا الطوموبيل تايتسناوه يحل ليهم، ضحك وقال: من هنا ااعمي\n\n\nبوبكر: فيين!!؟\n\n\nتاج الدين: هادي هي الدار ههه زيد زيد\n\n\nبوبكر شاف فعائشة وزاد وراه طالعين مع الدروج\n\n\nبوبكر: ولكن اولدي على معرفت هادي دار ميمتك لالة عيشة!\n\n\nتاج الدين: اه بصح ولكن الواليدة دابا فبوزنيقة عند ختي وقليل فين كاتنزل \nهنا..سولتها البارح وقالت ليا مرحبا بيهم يگلسو فيها شحالما بغاو\n\n\nحل الباب الخشبي ودخل.. بوبكر قوص حجبانو وامتانع الدخول بقات عائشة وراه تترمي نظراتها لداخل وساكتة\n\n\nبوبكر: لا اولدي ماديرهاش مني قلة الصواب ولايني هادي دار ميمتك منقدرشاي \nنسكن فيها..غير شوف ليا شي دويرة على قد الحال ولا وريني شي سمسار زين \nنتفاهمو معاه\n\n\nتاج الدين: سي بوبكر، صلي على النبي\n\n\nبوبكر:اللهم صلي عليك ارسول الله\n\n\nتاج الدين: هاد الدار اصلا كانت غاتتكرا حيت ماحدها مسدودة غير كاتزمت \nوتجمع الغبرة.. الواليدة معندها حتا مشكيل بالعكس بغاتكم تبركو فيها\n\n\nبوبكر: ولايني اولدي مجاتش..السيدة الى بغات محالها ديك الساعة اش ندير نبدا نقلب من الاول\n\n\nتاج الدين: الواليدة مكتجي الا فالعطل والاغلبية انا اللي كانمشي نزورها ..غير توكل على الله ودخل راه بنتي عائشة عيات بالوقوف ههه\n\n\nبسمات وعيونها كايبرقو للداخل، عجباتها الدار بالجهد واخا باقي حتا مدخلات حساتها انيقة متولة وتتريح النفس\n\n\nبوبكر حك لحيتو كايخمم وتاج واقف كايتسناه يحسم قرارو..حتا نطق وقال بتساؤل: وشحال باغي فيها؟\n\n\nزفر وقال: سي بوبكر..ارا يدك\n\n\nقوص حجبانو وايديه ورا ضهرو: لا لا لا لا انا لامكريتها من عدك مانسكنشاي فيها لا\n\n\nتاج الدين: دابا واش حنا عائلة وحدة ولا لا بغيت غير نعرف\n\n\nبوبكر: اييه ولد خويا وفمعزة بنتي ربي شاهد.. ولايني باش نسكن فيها بلا كرا بلا جوج ..الاا\n\n\n\n..عائشة دخلات مخلياهم تيدويو وطلعات مع الدروج المزلجين تتحسس بيدها \nالحائط ..لقات بيت مقابل مع الدروج حداه حمام مفتوح.. دخلات كاضور عينيها \nولقاتها غرفة نوم انتوية صباغتها مزيج بين الأبيض والوردي مع سرير عريض \nبنفسجي وكوافوزات بيضين مع بلاكار نفس اللون.. طابل دونوي بيج بمراية عالية\n مقابل ليها بالكو طويل، بسمات بفرحة فورما شافتو ومشات ليه كاطير حلاتو \nودخلات ليه حاطة يديها على الحافة مطلعة راسها ومخلية اشعة الشمس تتلعب \nفوجهها\n\nكاينة بيوت كاضيق نفسنا وحنا داخلين ليهم وحس الراحة مافيهاش..وكاينة بيوت \nمن الخطوة الأولى كاتحسسك بالانتماء واستقرار روحك..كاتحس أن هادي هي دارك \nفيها راحتك وفيها يهنا بالك وكلو راجع للطاقة الايجابية اللي كاتجول فهاد \nالدار\n\n\nوسعات بسمتها كتر وضارت كاطير لتحت لقات باها مقصح راسو هو يحلف حتا يخلص \nكراها وتاج الدين يححلف ماياخد عندو شي ريال حتا نزلات عندهم وتلاحت على \nحظن باها معنقاه بفرحة عارمة كاضحك..شاف فيها بوبكر باستغراب و تاج قال \nكايضحك\n\n\nتاج الدين: عجبك البيت اللي الفوق\n\n\nردت كاضحك: ااه كايحمق ههه\n\n\nتاج الدين: كان ديال ختي نجاة قبل ماتزوج ههه \"شاف فبوبكر بنص عين\" والى باك بغا غايولي بيتك نتي\n\n\nعائشة: الصراحة عجبني بزااف ههه \" شافت فباباها مسبلا عينيها ككل مرة فاش \nكاتبغي طلب منو شي حاجة\" بابا عافاك خلينا نبقاو هنا..عاافاك\n\n\n\nتهزات فاليزتها الفوق كاضحك..دخلاتها وبدات كادور فالبيت العريض بحال الحمقة فرحانة بيه ومتحمسة للقادم\n\n\nفحين انو لتحت بقا بوبكر كايدور من قنت لقنت يتفقد شنو ناقص الدار ..احسن \nحاجة بالنسبة ليه هي أنها مفرشة على حقها وطريقها خاصينها فقط المواد \nالغدائية \n\n..طلع عند عائشة دق وفتحات ليه عنقاتو فجأة وهو مبسم برضى\n\n\nعائشة: الله يخليك ليا ابابا ههه\n\n\nبوبكر: ههه وحتا نتي انوارتي الله يرضي عليك \" حيدها من حظنو وقال بهدوء\" \nغانمشي ابنتي نجيب مناكلو وندوز للسوق نتقدا للدار راتاحاجة مكاينة ..تمشي \nمعايا؟\n\n\nعائشة: لا لا بلاش انا غاننقي شوية الغبرة ونستف حوايجي\n\n\nبوبكر: ايه اللي بغيتي..وانزلي ورايا تسدي الباب \n\n\nعائشة: واخا ههه\n\n\nنزل وهي وراه حتا خرج وطرقاتو عاد طلعات كاتفرفر لغرفتها الجديدة..جبدات الطيلي اتاصلات بكريمة ودارت اوط باغلوغ حاطاه فوق السرير\n\n\nعائشة: كوكوتي ههه\n\n\nكريمة: ههه لاواه گاميلة، شفتك كاضحكي اش فالبلان\n\n\nضارت فالبيت بسعادة: ااحح المدينة شحال زويينة..سكنت فدرب سلطان فخبارك ههه\n\n\nكريمة: واايلي ومالقيتو الا داك الدرب\n\n\nعائشة: علاش مالو ههه\n\n\nكريمة: واالو غسمعتو من داكشي الرفيع ههه عمي بوبكر غاينتف شيباتو مسكين\n\n\nعائشة: لا لا بالعكس جينا فقنت زوين والناس واخا باقي متعاشرت معاهم ولكن كايبانو ضريفين\n\n\nكريمة: غاقولي الله يحفظ ههه شبان لك نتلاقاو؟\n\n\nعائشة: داكشي علاش صونيت ليك، بصراحة مكرهتش نشوفك ههه وغير يجي بابا غانگولها ليه\n\n\nكريمة: إن شاء الله احبيبة مزية نيت اللي جيتي منها تحضري للخطوبة تاعي ههه\n\n\nعائشة: مگلتيش ليا ايمتا؟\n\n\nكريمة: فهاد الايام إن شاء الله،غاتجي ضروري ياك؟\n\n\nضارت كاتحل ڤاليزتها: نشوف مع بابا \"شافت حوايجها وكشرات\" كريمة!\n\n\nردت: نعام ازين\n\n\nغبنات صوتها: معندي منلبس اوفف\n\n\nكريمة: علاش فين حوايجك ههه\n\n\nعائشة: قدام وغير كساوي كاشفين..عرفتي مرت ولد خو بابا شنو تتلبس غير الهبال اما بنتها واخا مسيميمة خلاااص\n\n\n\nضحكات كريمة وقالت: مسيميمة ههه ياكما دارت لك شي حاجة\n\n\nردات وهي كاتهز الحوايج وتستفهم فالبلاكاربا: ش يالله نزاوطها من الدروج \n\n\nكريمة: ايوا مالكم؟\n\n\nعائشة:: منعرفحسها غير كاتخنزر فيا تگولي غاتقسم معايا الورت\n\n\nكريمة: مفششة واقلة..ياك باها لاباس عليه؟\n\n\nهزات حجبانها: لاباااس عليه عرفتي دارهم تحلي فمك ماتسديه واعرة واعرة \nواعرة..وتيتييز تحلفي لاعدو شي تلاتين هاكاك ههه حتا مرتو غزاالة للصرااحة \nوبنتو تاهي منكدبوش ولكن السم تايقطر منها\n\n\nعائشة: ههه دابة راكي جارتهم بعدي منها لادير لك المشاكيل مع عمي بوبكر\n\n\nعائشة: غير شتيني مسوقة ليها..اجي نسولك كاينة هنا شي جوطية\n\n\nكريمة: عطاهم الله..باغا تشري شي حاجة؟\n\n\nعائشة: ممم \"سمعات الدقان وقالت\" واقلة بابا رجع \n\n\nكريمة: واخا بيزو..ومتنسايش دوي معاه باش غدا نتلاقاو صافي؟\n\n\nعائشة: واخا باي\n\n\nقطعات ونزلات كاتجري للباب وصلات ليه وقالت: شكون؟؟\n\n\nجاوباتها هيام: انا ابنتي حلي\n\n\nدورات الساقطة وحلات لقاتها هازة طاجين مغطي ومبتاسمة فوجهها\n\n\nعائشة: عدبتي راسك اخالتي هههه\n\n\nمداتو ليها: مكاين حتا عداب، طلعيه انا غانجيب الخبز\n\n\nعائشة: واخا ههه\n\n\nطلعات هازاه للكوزينة وهيام رجعات للدار جابت تلاتة الخبزات ورجعات عندها داخلة للدار وللكوزبنة تحديدا: عجباتك الدار ههه\n\n\nشافت فيها عائشة: فنة ههه\n\n\nهيام: نتي هي الفنون ههه \"حركات يدها على شعرها بحنية\" حتا هضرتك مبدلة على ناس الدواور علاش؟ ههه\n\n\nهزات كتافها: ههه ممولفاش كندوي معاهم.. كانجمع غير مع صاحبتي كريمة\n\n\nهيام: ساكنة هنا فكازا؟\n\n\nعائشة: ااه..وحتا الليسي فين كنت تانقرا مكانوش فيه بنات الدوار داكشي علاش\n\n\nهيام: ههه مزيان احبيبة الله يوفقك.. شحال جبتي فالباك\n\n\nببسمة عريضة: سبعطاش\n\n\nحلات عينيها مبهورة: تباارك الله.. كون درتي شي ايكول حسن ليك \n\n\nهزات كتافها تاضحك: لا لا مابغيتش من ديما باغا ندير لافاك \n\n\nهيام: ايوا شوفي نتي هههه خاصني نمشي دابا تهلاي فراسك\n\n\nعائشة: ء ء خالتي هيام..بغيت نسولك عافاك\n\n\nهيام: وي احبيبة سولي\n\n\nعائشة: كاتعرفي شي جوطية قريبة لهنا؟\n\n\nهيام: جوطية؟؟ علاش\n\n\n\nقدام مقهى فالصونطرفيل فرانا مطورو باحترافية نزل حيد الكاسر ودخل هازو فيد\n ويد كايلعب فيها السوارت وعينيه تايدورو، حتا نادا عليه واحد من الشلة \nالمجموعة فالقنت مخلطين ولاد وبنات وتوجه عندهم بابتسامة.. سلم بيدو وهوما \nضاحكين عاد تشبح گالس حدا بنت زعرة لابسة دجين مطرطق عليها وشوميز حمرة \nقصيرة ضاربة لشفايفها تعكيرة من الطرف للطرف وبعينيها قريب تاكلو..وقف عندو\n السيرفور وقال \n\n\nبلال: شي نص نص وفطور كامل اخاي عادل\n\n\nالسيرفور: هي اللولة ابا بلال\n\n\nبلال: الله يحفظك\n\n\nواحد من صحابو قال: ايوا ابلال شگلنا على غدا\n\n\nهز فيه صبعو بطنز: نتا بالدات بلاناتك ديما فالصو غابلا ماتسول\n\n\nضحك وقالت البنت اللي حداه: اشمن بلان تاني؟\n\n\nضار غمزها: بلان بيناتنا حنا الدراري 'جر بصبعو خصلة من شعرها\" سبغتيه تاني\n\n\nردت بغنج: ممم عجبك\n\n\nحرك راسو ببسمة خفيفة وشاف فحجبانها: جات مفروشة لا؟..الشعر صفر وهادو كحلين\n\n\nسارة: نن عادي كلشي كيدير ليهم هاكا\n\n\nبلال: هه نتوما البنات\n\n\nكمل صاحبو خالد: عالااام ههههه\n\n\nحط ليه السيرفور قهوتو وفطور كامل تحنا عليه وبدا بطبسيل البيض بالخليع \nمختشع فيه ..تال الماكلة معندو فيها قياس، وكال ديال الصح وكون ماكان رياضي\n عزيز عليه الحديد كون خرج الكريشة من هادي شحال.. عينيه فالطبسيل وودنو \nمعاهم هوما اللي تايدويو مرة على البروف اللي تيقريهم مرة شي ليلة زاهية \nمرة على بلاناتهم، والبنات كلة وحدة وعلامن شادة النميمة الا البنت اللي \nمعاه يدها فظهرو العريض كادوز عليه وبابتسامة تتشوف فيه\n\n..حتا سالة وجغم قهوتو عاد رجع اللور راد يدو ورا عنقها\n\n\nخالد: ابصحتو طبيتي فالپلاتو ازيتون هو اللخر هرفتيه هههه\n\n\nبلال: غاتخلصو عليا؟\n\n\nخالد: ههه لا\n\n\nبلال: وازمو \"ضحك خالد وهو شاف فيهم\" ايوا شدرتو\n\n\nواحد من الشلة: شوف نتا اخاي بلال راس العام بلا التوش ديالك كايجي ناقص\n\n\nقالت وحدة من البنات: خليونا نتافقو كل واحد باش يتكلف\n\n\nبلال: نتوما كترات فيكم الهضرة كتر من العيالات هههه انا غانتكلف غاتهناو\n\n\nنطقات البنت اللي حداه: وشنو بان لك نديروه فالمنتجع ديال باباك ههه غايجي طوپ\n\n\nشاف فيها كايضحك وضحكتو ليها جادية خاصة: ديال من المنتجع الغزالة\n\n\nرمشات بابتسامة: ديال باباك\n\n\nبلال: بابل ماشي انا هههه والعوماري يستحيل يعطيه ليا واخا نعواج\n\n\n\n-ناري داك باك الرعب بنفسو\"خنزر فيه بلال قالب النقشة هو يمحيها\" غاضاحك اصاحبي تقلقش\n\n\nناض فحالو تاينزل التيشورت: نوض فحالي حسن مايجي يوريك الرعب\n\n\nخالد: انا جاي معاك توصلني؟\n\n\nبلال: شيفور باك انا\n\n\nخالد: والله يستر عليك غاهاد المرة مازال\n\n\nضحك باستهزاء: زيد زيد اگواضالو\n\n\nهز سوارتو والطيلي ..ضار للبنت باسها فحنكها وقال بينو وبينها هاز حاجب: متبقايش تسبغيك واخا، خلينا نولفوك فلون واحد\n\n\nسارة: ههه اوك\n\n\nزادها بوسة خفيفة لفمها ودار تابع صاحبو \n\n\n_اماتغبرش ابا بلال\n\n\nبلال: واخا احبيبة\n\n\nخلاهم كايضحكو على داك الدري وهو كمل طريقو كايتعنكر فالمشية، بشوية عليه \nوزينو مطلوق هنا وهنا جامع الانظار واللي داز من حداها تتنغز اللي جنبها \nتشوف، تاداز على جوج بنات غمزاتو وحدة فيهم وحتا هو معطلهاش ردها ليها بجوج\n خفاف وبقا كايشوف فيها كاضحك..ضور وجهو وبسمة خفيفة فشفايفو مصغر عينيه \nوتايفكر مع ابتسامتو اللي تتوساع حتا وصل للموطور ديالو ولقا صاحبو واقف \nتما \n\n\nخالد: مالك كاضحك غاوحدك ههه\n\n\nبلال: غاشفت وجهك وانا نضحك\n\n\nحل ايديه: تيتيز اخويا تيتيز ههه ااجي بعدا فين الطموبيل هههه\n\n\nبدا كايحل الموطور: طيرها الواليد \n\n\nخالد: ههه اوااه\n\n\nهز الكاسك لبسو: طلع طلع \n\n\nطلع وراه وقال: اهيا بشوية راه عاد فطرت\n\n\nبلال: هههه شكاتعرف عليا اخاي خالد\n\n\nبوجه خائف قال: والاا ابلاااااااا.....نير مخلي الدخان وراه وطالق ضحكة من \nالقلب صعيب تتسمع من صوت الموطور القوي وصعيب يتسمع حتا صوت صاحبو اللي \nوراه\n\n\n\nدخل تاج الدين للدار حيد من رجليه ولبس بانطوفتو عاد طلع الفوق \n\nلقا هيام مرتو باركة فالصالون تتبرد صفارها حاطة رجل فوق رجل بجلسة انتوية مبينة اناقتها والبريستيج اللي فدمها كايجري\n\n\nحنحن وتم داخل عندها عين: السلام عليكم\n\n\nبابتسامة شافت فيه: وعليكم السلام هههه\n\n\nباسها وحداها گلس مشبح كايتنهد بعياء وكايشوف الفوق..ضربات عليه طليلة وقالت بابتسامة: وليتي كاتعيا بزاف \n\n\nجرها معنقها عندو كايتشكا: كانعيا الحبيبة ديالي كانعيا..ولدت وسهرت وكبرت فالاخير خلاو كلشي عليا\n\n\nوسعات بسمتها وهي فحظنو متكية: عز الدين راه بخدمتو احبيبي..مبعد على \nالدومين ديالك وقرر يأسس حياتو فايطاليا..وبلال راه مازال صغير لا هو لا \nمنعم\n\n\nقال باستهزاء: مازال صغير هه الله يجيبك على خير امدام، داك زنطيط تايعرف \nالعجب اللي منعرفوش أنا ودماغو فرفارة ولد الحرام ..ولكن مباغي خدمة\n\n\nشافت فيه مهدنة صوتها: ادن صافي خليه على راحتو بلا متضغطش عليه اتاج راك عارفو كايتقلب دغيا\n\n\nحرك راسو واخا كلامها مقنعوش وناض كايحرك كتافو: غانطلع ناخد شي دوش خفيف..وجدي الغدا انا نازل\n\n\nهيام: واخا اعمري \"بغا يمشي وقالت\" بلاتي راه اليوم غانخرج\n\n\nقوصهم: فين؟؟\n\n\nهيام: غادة مع عائشة نشري معاها شي حويجات.. راك عارف دوقي ههه\n\n\nهز حاجبو بتفاجأ: وباها خلاها تمشي معاك؟\n\n\nهيام: بصراحة مسولتوش..مي گالت ليا باللي غادوي معاه هي\n\n\nتاج الدين: واخا الالة سيري..وتقداي ليها اللي بغات بلا ماتحشيها \"غمزها\" راك عارفة الحالة ديالهم\n\n\nهيام: كون هاني انا قاديت داك الشغل.. البنت عزات عليها باينة فيها دريوييشة وفنيونة \n\n\nبسم نازل عندها: نتي هي الفنون الحب ديال تاج \" باسها بخفة ففمها وحلات ليه\n وهي بدات ضحك وتغنج.. نسا داك الحمام اللي كان ناوي يطلع ليه حتا تم نازل \nمنعم بشعر فازگ عاد مدوش حتا هو لابس بيجامة ديال الدار خاشي فيها ايديه \nوجاي كايتعنكر..شافهم وقلب عينيه بملل\n\n\nمنعم: ارااعيو للسيليباتير اللي فالدار عيب عليكم عيييب\n\n\nطلق منها تاج الدين غمزها وهي رجعات عادي لضفارها كاتبسم..ضار كايمسح فمو وتم طالع لبيتو: مالنا نتا\n\n\nهز ايديه ببسمتو الجميلة: واالو گلت لك واش كاين شي غدا\n\n\nتاج الدين: لعبتو شي ماتش ناضي\n\n\nمنعم: واايه خسرتيها مللي ماجيتيش\n\n\nتاج الدين: مرة خرا نمشي مع صاحبي ههه\n\n\nلعب فشعرو وطلع مخليه هو داخل عند مو وشد التيليكمونظ تايتفرج..حتا سمع صوت الموطور لتحت وناض ضاحك: الواليدة انا جااي\n\n\n\nحيد الكاسك وشعرو على جبهتو نازل رطب مع خصلات زعرين كاضرب فيهم الشمس\n\nتحل الباب هز راسو بعدما نزل من الموطور ولقا خوه الصغير اللي لايقل عليه تبوگيسة واقف حداه كايضحك وقال: نديرو دورة\n\n\nطلع حاجب بجدية: شحال درتو\n\n\nمنعم: عشرة لزيرو\n\n\nزاد طلع داك الحاجب ممصدقش ومنعم ضحك وقال: تلاتة لجوج\n\n\nبلال: وشكون دار تلاتة؟\n\n\nمنعم: حنا بالتأكيد وخوك اللي ماركا بيلانتي\n\n\nعطاه يدو هاي ڤايڤ كايضحك: ماعليكش..يالله طلع طلع \n\n\nمنعم: ههه الرجوولة اجاي\n\n\nطلع وراه بعدما لبس الكاسك وبلال قدامو ملابسوش..ڤنڤن بيه وقال: نطيرو ولا نففرفرو\n\n\nمنعم: طييييير \n\n\nبلال: هههه \n\n..عفط عفطة وحدة حتا خلع عائشة اللي گالسة مع باها تايتغداو وسرجم الصالون \nاللي تايطل على الزنقة محلول ..خنزر بوبكر وحيد عضم الزيتون من فمو\n\n\nبوبكر: هاعلاش تانگول عليه فرطوطو يخخ تايطير تايطير حگل باه معاه\n\n\nسرطات دغمتها وقالت تترمش فيه تحت شفرانها: با!\n\n\nبوبكر: نعام اابنتي\n\n\nلوات صبعانها تتفركهم: بغيت نخرج مع خالتي هيام نشري شي حوايج\n\n\nجمع حجبانو: شمن حوايج\n\n\nعائشة: شي حوايج ديال البنات وصافي\n\n\nبوبكر: وعلاه هادوك اللي عدك مالهم ابنتي مزينااتهم حوايج\n\n\nتغبنات: لا ابا هادوك مايصلاحوش للافاك قدام وباهتين\n\n\nبوبكر: بنيتي زينة البنات تلبس اللي لبسات تتبان فيك كي النوارة\n\n\nعائشة: هههه ودابة غاتحشمني..ولكن خاصني نشري شي حاجة\n\n\n\nبوبكر: واخا ابنيتي شري اللي عجبك غاهو لاش تصدعي المرا حشومة..انا نمشي معاك وانا نتخير لك\n\n\nغير سمعاتو غايتخير على دوقو خرجات عينيها ونطقات: لا لا لا بلا مانعدبك \nوالله ههه هانتا غانممشي معاها وغاتردني بنفسها راه عندها الطوموبيل\n\n\nنفا براسو قطعا: لا ابنتي مانتهناشاي عليك ..غانوصلكم رجلي برجلك رالمدينة هادي الله يحفظ تمشي توقع لك شي حاجة\n\n\nسكتات تتعض فداك الخبز وهو قال الحمد لله وناض يدو على كرشو: الله واللهيلا\n طويجين واشمن طويجين الله يعطيها الصحة..ايمتا ابنتي غادين\n\n\nكاتاكل: فاش تسالي غادوز عليا\n\n\nبوبكر: انا غادي نتكا شوي فاش تجي فيقيني واخا\n\n\nحركات راسها وهو داز لغرفة جنب الصالون..سد الباب ورضات ضهرها كاتفكر \n..هادي غير خرجة مع مرت ولد خوه وماخلاهاش صاحبتي كيف غادير ليها..خلاتها \nفيد الله تاتخمم فيها مزيان وتاضت تتجمع فداكشي\n\n\n\nخرج من الحمام هاز فيدو الطيلي مبدل حوايج الخدمة بحوايج الدار و تايمسح راسو..صونا على على رقم بلال وحطو على ودنو..\n\n\nعاد الاخير اللي داخل مع باب الدار ضاحك ومنعم وراه الدوخة شاداه واخا \nهاكاك عجبو الحال والنهار الزين عندو هو فاش تايرجع بلال للدار كايدوزوها \nزاهية بالمعقول\n\nسد الباب وجبد الطيلي، لقا تاج اللي كايصوني ضحك وقطع عليه داخل للصالون \nفين باركة مو، شافها وبسمو ملتمحو كتر فتح ايديه وقال: دستوور السلطاانة \nهيام العومارية ههههه\n\n\nطلعات عينيها مبسمين بفرح: ههههه احيانة عليك الغابر\n\n\nخدا يديها باسهم بجوج وبرك معنقها عندو وتايطنز: والله الحبيبة ديالي الى راني مشغول مااعندي فين نتڤننڤن\n\n\nضحكات وشافت فيه: ااااي كاتصدر البيترول لامريكا الجنوبية ههههه انووض خبارك كاملين تايوصلوني\n\n\nضحك كايحك رقبتو: داك راجلك مكايحملنيش كايبغي يخسر السمعة ديالي معاك اما هضرتو كاملة زيرو.لاما تقتيش يالله معايا\n\n\nضحكات حتا تسدو عينيها وقالت: باش يالله يطلقني يااك اولدي علاه دوك البلايص يمشيو ليهم الناس بقيت غير انا\n\n\n\nغمزها ودوا هامس: وشكون غايگولها ليه ااصلا.. يالله فوجي على راسك فالبواط \nداكشي وااعر بالجهد هههه\"دار ايدو على وجهو وفعلا جاتو بانطوفة من باه \nخداها فيدو ورد ضهرو اللور تايضحك\n\n\nبلال: ودنين الخفافيش الواليد ههههه\n\n\nتاج خنزر فهيام نازل من الدروج: نووضي نتي حطي لينا ماناكلو عااجباك هضرتو ياك\n\n\nوقفات تاضحك: غير كايضحك اتاج واش تيق بهاد الحمق\n\n\nشافت فبلال مشبه كايضحك ودخلات للكوزينة توجد الغدا..تاج دخل عليه مقندش \nمشا ليه نيشان وهو وقف بعد والضحكة كاتفلت ليه: ااا لا ماضربش الواليد \nحشوومة هههه غاضاحك واابالله تاضاحك هههه\n\n\nهز يدو تايتحلف : شي نهار غانفرق لك الرااس لا مافرقتيش علك مرتي\n\n\nغمزو بمباغتة: وراا مي هااديك ااو\n\n\nبغا يمشي ليه وطار من جنبو طالع لبيتو كاضحك وصوت ضحككو فالدار كاملة \nمسموع..ضحكة رجولية تقيلة تخليك تتبسم بلا هواك وتريح قلبك بشوفتها\n\n\n..دخل تاج للكوزينة حل التلاجة يشرب وهي تتحط الكيسان فالپلاطو..شافتو لابس\n فردة وحدة من البانطوفة وضحكات: ههه واش منيتك باقي تتشير عليه بالسناضل \nااويلي\n\n\nكب ليه الما: ااويلي نيت..ااشغنضرب اصلا فداك الحيط واخا نبققا نعطيه تال غدا كيبحالا تانهرو\n\n\nهيام: وابرد بررد راك عارف ضحكو كيداير\n\n\nشرب وحط الكاس: مشابه ليا فواالو لا لا حسام مصور محطوط\n\n\nمدات ليه البلاطو: هههه هااك دي هادا وخلي علك راجل ختك فالتيقار\n\n\nتاج الدين: ااش درت فالدنيا تانولد بحاالو ااش اعباد الله\n\n\nتابعاه بالطاجين من اللور: اتاج نعل الشيطان ويلي راه صاحبك وشريكك زعما هههه\n\n\n\nگلس معاجبو حال ومنعم حداه حط تليفونو وبقاو تايتسناو حسناء وبلال ينزلو\n\n\nخرج من بيتو مبدل حوايجو بدجين زرق وتيشورت گري جار كلاكيطة فرجليه وتلقا \nحسناء حتا هي خارجة..شافتو وبدات تتخنزر فيه ضحك وخلاها تانزلات عاد تكا \nعليها بايديه متقل عليها: ماالنا على التخنزير اكوليخة\n\n\nغوتات بنرڤسة: وااطللق مني يخخخ\n\n\nعوجها: طلق مني يخخخ.. نتي غاتعواجي غابالسم اللي فيك \n\n\nنزل مخليها تتغدد وگلس بلاصتو بهدوء: الواليدة عمرك توحمتي على لفاعي\n\n\nردت باستغراب: لا علاش\n\n\nبلال: غير سولت\n\n\nمنعم: هههههههههههه\n\n\nحسنااء كرزات سنانها وتجاهلاتو بالتيليفون اللي فيدها..فرق تاج الخبز والطاجين محطوط مسدود و كايفور\n\n\nتاج الدين: يالله بسم الله\"رمق حسناء مخنزر\"حطي نتي داك التيليفون\n\n\nحسناء: واخا ابابا\n\n\nحطاتو جنبها ومنعم نقز قال: مامشيتيش معاها لليكول؟\n\n\nخنزرات فيه وتاج رد: كنت مشغول مع عمي ..ولكن اياام الله طويلة دابا نجي\n\n\nهيام: خليونا من هادشي وبسم الله \"طلعات على الطاجين\" دوقو طيابي اليوم هههه\n\n\nغير سمعو طيابي تحناو كاملين تايشوفو فداك المنظر ..الريحة كاينة ولكن \nالديكور معرفاتش ليه واللون مايكسابوش البيوضية فقط بحالا باقي خضر\n\n\nخرج تاج عينيه ومعدتو بدات تشطح احيدوك بالجوع: وفين الطاجين اللي وجدت فالصبااح؟\n\n\nرمشات فيه: ديتو لعند عمك حشومة يبقاو بلا غدا وهوما عاد جاو\n\n\nخنزر بلال: علاه هاد عمو فين كاين تاياكل لينا غدانا مايعرفش يطيبو\n\n\nمنعم: لا لا الواليدة لا نتي راه دوك التويشيات تاع البيتزا وليباط وليسوب \nتتصررعيهم ماگلنااش.. ولكن البلدي بينك وبينو غير الخيير والاحسان خليه \nلماليه حسن\n\n\nخنزرات فيه: نتا بالداات سكت فكرتيني بعدا فديك التحاشيمة اللي درتي ليا مع الراجل محشمتيش؟\n\n\nهز كتافو ببراءة: گلنا زعما باش مايشكش راك غاشارياها من برا ..هههه\n\n\nحسناء؛ دابا واش مغاناكلوش؟\n\n\nهيام: طولو هااهو الطاجين، كولو راه مطيباه بالشهوة تلاتة السوايع وانا \nواقفة عليه وطبقت گاع داكشي اللي شفت فالانترنيت ..غير دوقوه متأكدة \nغايعجبكم وماغاتسخاااوش منو\n\n\nشافت فيهم ببسمة ومنعم حط داك الخبز: اليوم الخميس انا صايم اجر الله يتقبل\n\n\nحسناء: خاصني نراجع عندي ايگزامان غدا\n\n\nبلال حك حاجبو بصبعو الصغير تايحنحن: احم انا لافاك تتسناني بلاتي نمشي ماحد الوقت باقي\n\n\nهيام: يااكووو \"غبنات ملامحها تبكي وشافت فتاج اللي عينيه تايدورو, قلب على شي كدبة باش ينوض وفاش ملقاش قال: گللسو للرض\n\n\nرد منعم: من نيتك الواليد بغيتي نبوشي لك الطواليط\n\n\nتاج الدين: قرردو بلاصتكم..حشوومة من الصباح وهي واقفة عليه وفالاخير تنوضوو \n\n\nخنزرات فيهم ورجعو گلسو كايحنززو فداك الطاجين وبلال مخسر ملامحو \nبجدية..الاا الماكلة ماعندوش فيها اللعب وكرشو عزيزة عليه لامتغداش مزيان \nمصيبة كحلة\n\n\n\nهيام: واكوولووو غاتبقاو تشوفو فيه\n\n\nوجهو شوفاتهم كاملين لتاج كايتسناوه يبدا هو اللول، حنحن وقال: بلال كول اولدي كول ياك كان فك الجوع\n\n\nكحز ليه الطاجين ورد: وتگووول اسي العوماري واش نبدا من وراك فين الاحترام حشومة\n\n\nرد تحت سنانو مخننزر فيه: علاه نتا اصلا تتحتارم\n\n\nهيام: وااكولو خلاص \"شافت فراجلها\" تااااج\n\n\nزفر وهز طرف الخبز الانظار كلها عليه وهو تايبرگم: بسم الله ياربي تستر ياربي\n\n\n... دار الدغمة ففمو جمد ملامحو للحظة وكمل كايندغها عادي..\n\n\nضحكو ملامح هيام وشافت فيهم: ههه ايوا كولو حتا نتوما\n\n\nهزو كايغمسو فيه ويتقلو ماأمكن..غير حطو ديك الدغمة ففمهم وحلات ليهم وسط اللسان كونما منعم اللي دوا كون دفلوها: الما الما اماما\n\n\nشافت فالطبلة وحطات ديك الدغمة باقي حتا مداقتو: نسيتو احبيبي انا راجعة\n\n\nهي ناضت من هنا وهوما طارو من هنا كلها ومنين زاد\n\n\nمنعم طالع بالجرا فالدروج : لااشكر على وااااجب\n\n\nخرج تاج تابع بلال للتحت وباللدغمة اللي سرط حاس بمعدتو غضبانة عليه: هاد مك ككلشي فينا زين الا الطياب\n\n\nرد بلال وهو كايلبس سبرديلتو: اصاحبي كي درتي ليها معرفت.. شتي أنا المدام \nالمستقبلية أهم شرط هو تكون كاتصرع الطباب والله وماكانت يدها بنينة \nلاديتها\n\n\nتاج الدين: ااه لا قبلات على واحد بحالك ماتگولها لحد\n\n\nداز خارج وهو وراه تايضحك: تاكل الشوا\n\n\nتاج الدين: كاتعرف شي واحد مزيان؟\n\n\nبلال: زيد زيد داكشي من تخصصي، غانديك فين تاكل صباعك\n\n\n....كملوها على رجليهم مجمعين، واحد مخنزر والتاني مبشور فوجهو ..نفس \nالطولة نفس باحة الصوت الحرشة جاو حتال الفورمة والفعايل والملامح تما \nعواجو..معروفين فالدرب واخا من الميسورين ربا فيهم تاج الدين التواضع وقيم \nالتعايش مع الاخر كيفما كان..عزاز على ناس درب سلطان خاصة وعلى باقي \nالدروبا دكازا عامة ومسميين دارهم بالدار الكبيرة، گاع اللي عندها شي ولد \nبيطالي بديبپلومو ولا محتاج لأضحية العيد ولا باش يحرك الوقت، تايقصدو \nالعوماري ولا ولادو والغادي مههموم عمرو بخيب ولا يرجع بلاش، الشي اللي \nخلاهم محبوبين عند الكل وفارضين احترام وهبة\n\n\n..دخلو لمطعم صغير خاص بالشوا وحداه تاگزارت ،شدو بلايصهم و هز بلال ايدو \nتاجا عندو السرباي كايضحك عارف الكنصوماسيو مبهرة هاد النهار \n\n\nالسرباي:مرحبا بالدار الكبيرة مرحبا\n\n\nتاج ابتاسم وبلال ضحك وقال: جيب جيب شي طبلة مشكلة كيف العادة وتهلا رامعانا الحكومة\n\n\nتاج عطاه للكتف والسرباي قال كايضحك: الله اودي اخاي بلال اللحيمة المخيرة ديالكم مرحبا هههه\n\n\nضرب على كتفو: ههه العز \n\n\n\nلبسات كسوتها الموڤية ووقفات قدام المراية تتسدها من اللور..هاد الكسوة \nبعدا فيها الضو شوية وتتبان هي الزوينة فيهم اما الشي لاخر لاعلاقة مع \nالموضة ولا مع ناس المدينة\n\n..مشطات شعرها وعلى طولتو طلقاتو .. ناضت نازلة للتحت لقات باها كايدور بالكومپلي تاعو مخنزر وكايققاد الگرافاط\n\n\nسمعااتت الدقان وقالت مبسمة: هاهي جات \n\n\nبوبكر: يالله زيدي ابنتي منتعطلوش على المرا\n\n\nنزلات تتجري وهو وراها.. حلات الباب ولقاتها بكسوة بيج فايتة الركبة مفضفضة وفريش سلمات عليها بابتسامة وسلمات على بوبكر باليد\n\n\nهيام: سي بوبكر لاباس\n\n\nمنزل عينيه كالعادة ومبسم: الحمد لله ابنتي شخبار الدراري ههه\n\n\nتفكراتهم وسرطات غدايدها: الحمد لله ربي يخليك..يالله احبيبة باس منتعطلوش\n\n\nبوبكر: اييه زيدو\n\n\n\nزاد لطموبيلتو المخرششة وهيام كمشات حجبانها مستغربة وضارت لعائشة اللي مافيدها حيل سولاتها\n\n\nهيام: واش غايمشي معانا باباك؟\n\n\nقالت متأسفة تتسبل عينيها: اه..طلبتو ومابغاش يخليني نمشي بوحدي واش تقلقتي؟\n\n\nهيام: ههه لا ماشي مشكيل..نتي ركبي معاه وتبعوني من اللور واخا\n\n\nضحكات مسرورة وردت: واخا نركب معاك ؟\n\n\nهيام: اياه اللي حبيتي ازين ههه\n\n\nمشات سابقاها وعائشة طلات على باباها اللي ركب وقالت: بابا غاانركب مع خالتي هيام\n\n\nبوبكر: وركبي حدايا مالها حفيظة معجباتكش\n\n\nعائشة: لا ماشي هاكاك غير هو طلباتني نركب معاها باش متملش فالطريق ..هاحنا غير قدامك ماعندك مناش تخاف\n\n\nسكت شوية وواخا ماعجبو حال قال: اللي بغيتي ابنتي سيري\n\n\nباستو وطارت عندها لسيارتها ديكابوطابل بيضة ..حلات فمها وركبات تضحك \nفرحانة وعينيها غايخرجو..ضحكات هيام دارت نضارها وديمارات طايرة فالطريق \nوبوبكر وراهم..الديكابوطابل وراها باطة السردين بحال ديال اللي تايفرقو \nالخبز على الحوانت اللون هاهو بحال بحال بجوج بيضات ولكن لا علاقة.. \nلاااااعلاقة\n\n\n...\n\n\nتجمعات الطبلة من بقايا الشوا جا السربلي كايمسح الطبلة وقال تاج: شي براد عافاك وجيب ليا شي شواية اومپورطي\n\n\nشاف فيه بلال كايمسح فمو: افين باغي تزيد هاد جوج اللي ضربتي ماقدوكش \n\n\nتاج الدين: لخوتك الهايش تسحابني بحالك\n\n\nضرب على كرشو اللي مكايناش بالاصل: المعدة هي كلشي اسي تاج اهم من القلب\n\n\nتاج الدين: ههههه ربي لاما سكت وسمع راه عندي ليك شي هضرة\n\n\nجا السرباي حط ليهم الصينية..ضورها ليه بلال وهز داك البراد كب اتاي بكشكوشتو مدو ليه وقال: بسم الله..شمن هضرة تاني\n\n\nشرب وحطو قدامو.. شاف فيه وبصوت جدي قال: عندي شي خدمة مع شي ناس جاو فاس على قبل المنتجع\n\n\nقاطعو مخنزر: باغي تبيع..من نيتك العورابي\n\n\nتاج الدين: سكت غااسمعني واش انا مابنيتو تاشبت نجي ونبيعو..مهم سمع وحل \nمعايا ودنيك..غانديرو معاهم شراكة وخاصهم شي حد جون ولد الوقت يتفاهم معاهم\n ويعرف كيفاش يمييلهم لجيهتنا\n\n\nبلال: وهاد الواحد شكون؟\n\n\nتاج الدين: نتا اولدي العزيز\n\n\nبلال: عيار انايا نميلهم لجيهتك حيد حيد نوض فحالي\n\n\nجرو من يدو: اااجي نكمل هضرتي بعداا \"گلس بملل قالب عينيه وتاج كايدوي\" \nهوما شركة سياحية \"الفو\" الى سامع بيها..السياح ديالهم من الطبقة الفووق \nوكايعطيوهم عناية خاصة فارقى الفنادق ..الى مشى حتا عجبهم المنتجع غانضربو \nيدينا فالسوق\n\n\nشاف فيه: دابا انا مالي فهاد شي؟\n\n\nتاج الدين: ماتوقفش مع بااك ؟ راه عارفك مطور وعندك مع الإقناع غير داك اللراس قااصح اولدي قاصح\n\n\nبلال حك جنب فمو تايفكر ..شاف فيه ومد يديو: احم ارا دوك السوارت ارا\n\n\nتاج الدين: شمن سوارت؟\n\n\nبلال: ديك الجاگوار اللي مخلي سوكور..بغيتها\n\n\n\nطاع حاجبو وقال باستنكاار: شمن جاگوار؟\n\n\nغمزو: الكحلوشة التيتيزة اللي حاط فالگاراج تاع المنتجع\n\n\nتاج الدين: كنت عارف طاسيلتك حاط عليها العين \n\n\nبلال: تمااما وبغيتها..متافقين\n\n\nزفر مغدد ورد: نوصلو للدار ونزل لك سوارتها غاقضي لينا الغاراض\n\n\nبلال: لا الواليد نوصلو للدار غاتجيب وراقها وغانطلعو عند النوطير تكتبها ليا\n\n\nخنزر فيه: راانا باك البغل باغي تورتني حي\n\n\nبلال: ههه نتا حاال وحوال متعرف تاني طير لك النقشة وتاخد سوارتها بحال \nكيفما درتي قبل..كونما خدمت فالصيف على فلوس الموطور كون رانا كانسلت \nفالطوبيصات\n\n\nتاج الدين: ينعل جد بوك هادا مانگول\n\n\nشرب من كاسو: امين واخا متانعرفوش. يالله شنو گلنا\n\n\nتاج الدين: تقضي الغاراض؟؟\n\n\nمد ليه يدو: اعتابرو نضا وتقضا\n\n\n....قدام مول كبير وقفات الديكاپوطابل ديال هيام وعائشة حداها تتشوف بعينيها وقلبها تايرفرف من شوفة الحوايج اللي تايبانو فالزاجة\n\n\nتلفتات ليها تاضحك وقالت: ههه غانشريو من هنا؟\n\n\nهيام: سي هههه\"حلات الباب\" يالله نزلي\n\n\nخرجو جوج موضفات مستقبلينهم غمزاتهم هيام ووحدة فيهم بسمات بمعنى خاص\n\n..تسناو حتا وصل عليهم بوبكر شافتو عائشة وبدات بسمتها كاتمحى تدريجيا..مول\n بحال هادا كونراه ساك تايسوا طموبيلت باباها وايطرو ديال لاگريس فابور، \nكيغادير تشري منو وتكلف سي بوبكر فوق طاقت\n\n\nوصل ليهم تايطلع عينيه فالمول والبنات اللي واقفين تما: غادخلو هن؟\n\n\nهيام: ااه اسي بوبكر هنا\n\n\nالموضفة: ولكن المول غير تاع العيالات سمح لينا اسيدي\n\n\nتحرج وقال: ا ايه ماشي مشكيل ابنتي..دخلو نتوما انا هنا تانتسنا \"شاف فعائشة' احم عايشة اجي ابنتي\n\n\nقربات تتبربق فعينيها، عاد غاتكلم حساتو خشا ليها وراقي فيدها وقال بينو وبينها: خودي هادو ولاكانو خاصينك خرجي گوليها ليا\n\n\nرمشات بارتباك: و واخا ابابا\n\n\nباست يدو وقال: الله يرضي عليك شري اللي عجبك ابنتي ولايني يكون مستور وزين\n\n\nحركات راسها ورجعات مغيرة عند هيام\n\n..درعاتها هاد الاخيرة وتمو داخلات بجوج كاتوزع انضارها على المحل وعائشة \nمابقات تاحاجة تحلا ليها..طلات على الفلوس لقاتها عشرين الف ريال وفمول \nبحال هادا يالله غاتجيب ليها صباط ولا شي شوميز لااكترت\n\n\nهيام: هههه مالكي مقلقة\n\n\nحاولات تتبسم فوجهها: لا لا والو ههه\n\n\nجات عندهم الموضفة كاتجري هازة صندوق صغير وقالت مبتاسمة لهيام: مدام \nالعورابي مرحبا بيك..دايرين واحد المسابقة بمناسبة عيد ميلاد المول\n\n\nهيام: اووه بصح\n\n\nالموضفة: سي امدام ..المتسابقة اللي ربحات عندها الحق تشري اللي بغات بالكمية اللي بغات بلا خلاص\n\n\nعائشة وساعو عينيها: منييتك؟؟؟\n\n\n\nالموضفة: اه امدموزيل هاد المسابقة كانديروها كل عام\n\n\nشهقات وضارت عند هيام: ياخالتي الى ماوقفش معايا زهري فهادي غانعواج\n\n\nهيام: هههه \"شافت فالموضفة\" اري لينا الورقة احبيبة\n\n\nالموضفة: تفضلي \n\nعطاتها ورقة كتبات فيها اسم عائشة العورابي ولاحتها فالصندوق \n\n\nعائشة تتشوف فيها بلهفة: ياااربي نتقبل انا يااربي\n\n\nالموضفة: واحد الشوية وغانعلنو على الفائزة..حظ سعيد\n\n\nمشات وهيام قالت: يالله بعدا نشوفو الجديد اللي عندهم\n\n\nتبعاتها: اييه اللي ماشرا يتنزه\n\n\nضارت ليها: وي؟\n\n\nبسمات: لا والو غير تندعي\n\n\nهيام: ههههه\n\n\nبقاو من هنا لهنا وعائشة تتقاقي بحالا غاتولد والدقيقة تتجيها طول من \nالساعة..باغا تربح وبشدة باش ترتاح وهي تتختار فاللي بغات وتشهات.. سمعات \nالكلام مجهد وقالت بسرعة: ششش هاهوما غايگولو\n\n\n...: لهدا حتا هاد العام اعزائنا الزبائن درنا هاد المسابقة وبالقرعة اختارينا فائزة واحدة..واللي هي..عااائشة العوورابي\n\n\nعائشة: اعععععع هههههه\n\n\nعنقلتها كاضحك وتنقز ماقاداها فرحة بحالا خدات مليون والدموع قربو ينزلو ليها\n\n\nهيام: هههه مبروك عليك احبيبة\n\n\nعائشة: احححح زهري فن فن اخييرا زدق فشي حاجة\n\n\nهيام: ايوا دابة عزلي وتخيري على خااطرك هههه شنو ناوية تاخدي\n\n\nضارت شافت فداك الصف تاع الحوايج والضحكة ففمها وعينيها مرسومة..گفظات مزييان وطفات ايديها عاد قالت؛ بسم الله على بركة الله...\n\n\n\n.....بوبكر على برا كان واقف غادي جاي..قهراتو الشمس ودخل لطموبيلتو حاط \nيدو على خدو وتايشوف فالطريق ساهي..دازت ساعة..جوج.. تلاتة..تلاتة ونص هو \nيتشطن وطلع ليه الزاعف..نزل يديه ورا ضهرو كيف العادة وغادي ناوي يدخل هو \nيوقف فاش شافهم خارجات هازين اعداد من الساشيات وكراطن تاع السبابط..شافهم \nمقوص حجبانو وقال: اااش هاداا كاامل\n\n\nبسمات عائشة وشافت فهيام تترمش: حوايجي ابابا ههه\n\n\n\nوسع عينيه وفوق من عشرين كيس بعلامة المول قدامو: هااويلي وااشتك ابنيتي خديتي المحل كاامل ؟؟ هاادو كاملين دياالك\n\n\nحركات راسها وبفرحة كاضحك..شاف فهيام بشك وقال خنزر: اجي هنا ابنتي\n\n\nجات حداه بدا يهضر بينو وبينها وهيام ضارت عند الموضفات باش يحطو الاكياس فالكوفر تاع سيارتهم\n\n\nبوبكر: ياكما خليتي السيدة هي اللي تخلص \n\nراه غانتفگع عليك\n\n\nنفات براسها: لا لا ابابا والله مخديت من عندها شي حاجة\n\n\nرد وباقي داخلو الشك: اييه وهادشي طلو بعشرين الف ريال واخا يكونو بدرهم للبپياسة\n\n\nبضحكة ردت: الا هههه هادو فااابور\n\n\nقوصهم كتتر: فابوور!!..وعلاه كاينة شي حاجة فابور سايرة تتمالغي معايا \nدروك..سيري الله يرضي علك رضي للناس حايجهم وشري بالفلوس اللي عطيتك ولا \nزيدي نمشيو لجيهة خرا\n\n\nصفار وجهها وبدات تمتم: و والله ابا الى فابور هانتا كاتشارك فواحد \nالمسابقة كاتكتب سميتك وتلوحو فالصندوق الى جات فيك كاتقدر تاخد اللي بغيتي\n بلا ماتخلص\n\n\nنفخ م\n\nصدرو معاجبو حال وصوتو حرش هرش: ولاايني عييب ابنتي عيب الناس شارين االحوايج باش يبيعوهم وتي تاخدينم بلا ريال بلا جوج\n\n\nهزات كتافها: واهوما اللي بغاو انا مشفرت ماوالو\n\n\nبوبكر: اري اري دوك الفلوس الللي عطيتك\n\n\nجبداتهم من جيبها ومداتهم ليه .. حسبهم وهز من جيبو عشرالاف مازال ومشا \nلوحدة من البنات اللي تايحطو الحوايج فالكوفر، سحابو هي مولات المحال وقال \nمقوص عينيه فالارض متايطلعهمش فالعيالات عندو الاحترام هو الاحترام شي حاجة\n مربي عليها من الصغر: احمحم.. هاكي ابنيتي هادو شدي \n\n\nتضهشرات تترمش فيه بعدم فهم وتتشوفو ماد ليها الفلوس: ها؟؟؟\n\n\nبوبكر: شدي فلوسك ابنتي حنا مانااكلوكومش فرزقكم ومابغينا حاجة فابور..خودي گولي بسم الله وتالا شاطت شي حاجة الله يربح\n\n\nمدهم ليها بزز وهي تتبقلل فيهم، هيام حبسات الضحكة وشارت ليها تاخدهم \nوعائشة شدات جبهتها ماقداتش تهز فيهم الراس مازال..تلاتين ألف يلله تسوا \nواحد من السيكان اللي خدات ااش ايشيط ااش خسرهم على والو وبلا شك غاضربهم \nالموضفة فجيبها ..تم جاي عندها يديه ورا ضهرو نافخ صدرو راه خلصهم زعما كون\n ساق الخبار باللي شرات فوق من مليون كون سخف ليها تم وعواج بالصعرة\n\n\nبولكر: يالله ابننيتي طلعي خلاااص رالدنيا ببدات ضلم \n\n\nهزات الساشيات اللي بقاو فيدها للكوفر تاعو ورجعات عند هيام..ركبات ساكتة \nوهيام مابغاتش تحرجها حدها دوزاات على كتفها كاتتبسم وديمارات اللوطو \nراجعين للحي \n\n\n..صونا تيليفون عائشة كاسر داك الصمت وعرفات شكون غايكون متاصل بيها..فتحات الخط وردات بهدوء\n\n\nعائشة: الو\n\n\nكريمة بصوت باكي قالت: عائشة هءهءهؤ تخنقت اختي تخنقت وتاحااجة متتزدق ليا هءهءهءهء\n\n\n\nتقوصو حجبانها بقلق وقالت بسرعة: ک كريمة مالكي شنو واقع\n\n\nكريمة: هءهءهءهءهءهءهء\n\n\nعائشة: برردي شوية عافاك وحبسي البكا فهميني شنو طااري؟؟\n\n\nبصعوبة فرزات عائشة كلامها: ي ي يااسر هءهءهءهء\n\n\nعائشة: ياسر خطيبك؟ ماالو\n\n\nكريمة: تلاقا معاه لؤي هءعؤ وبدا كايحشي ليه الهضرة عليا هءهءهء مرضاش باللي خليتو وبغا يخلق المشاكل بيناتنا اعائشة هءهؤهءهؤ\n\n\nوساع فمها وضربات فخضها بالفقصة: ولد الحرااام..گنس بني كلبوون كنت \nكانگولها لك راه باينة فيه مااشي رااجل شمااتة ديال الخلا وسلووگي مقطرر \n\"ضربات فيها هيام طليلة ورجعات شافت فالطريق كاتتبسم\"\n\n\nعائشة: ششش سمعيني وباراكة من البكا.. گلسو ودويو بجوج راه عادي يكون عندك \nماضي شنو فيها.. المهم هو تكوني صريحة معاه وماتخبي عليه والو\n\n\nكريمة: هءهءهء مابغاش يسمعني ودابزنا هءهؤ كنبغيه بزاف أعائشة ومنقدرش على فراقو والله تانموت\n\n\nتنهدات بأسى وقلبها ضارها على صديقتها..سكتات شوية وقالت تترمش بحيرة: واش تبغي نسيفط لك العنوان تجي لعندي\n\n\nكريمة: هءهؤ منقدرش نخرج دابا..عمي مللي تخطبت وهو مانع عليا الخروج فالعشية ولا نمشي لشي بلاصة بعيدة\n\n\nعائشة: واخا غدا غانشوف كيندير نتلاقاو، صافي؟؟\n\n\nشمرات بنيفها تتنخصص: شكرا بزاف احبيبتي.. ماتصوريش شحال محتاجة ندوي معاك، نتي الوحيدة اللي كانرتاح فالهضرة معاها\n\n\nردت بحزن وقلبها كايتحك: حتا نتي والله..ماتبقايش تبكي صافي اللي وقع وقع غادة غير تمرضي..اجي ياكما داك الكلب باقي كايصوني لك\n\n\nردت: مكانجاوبوش ودابا راه بلوكيتو\n\n\nهزات صبعها كأنها قدامها: واياك تعطيه فرصة وايااك.. ملي كنتي معاه كان \nبحال صعصع داير ما بغا وديما مبكيك ودابا فاش بغيتي تشوفي حياتك عاد هو بان\n منييين جاتو بالسلاامة منيين\n\n\nكريمة: كررهتو وكرهت النهار اللي عرفتو فيه هءهؤهؤ\n\n\nعائشة: الله يعطيه الغاراق ولد الحرام..مسحي خناينك غدا نصوني لك ونشوفو فين نتلاقاو\n\n\nكريمة: هء واخا بسلامة\n\n\nعائشة: الله يعاون\n\n..قطعات مغوبشة وضارها خاطرها بالجهد..شافت فيها هيام وقالت: هادي صاحبتك\n\n\nحركات راسها تتنهد: وقع ليها واحد المشكيل مع خطيبها\n\n\nهيام: مايكون باس\n\n\nتنهدات: امين\n\n\nوصلو للدرب وسيارت بوبكر فرانات وراهم..نزلو كاملين وعائشة نزلات داكشي \nاللي شرات بمساعدة بوبكر وهيام.. طلعوه للدار ونزلات عندها لقاتها عاد \nغادخل، عنقاتها مبتاسمة والفرحة اللي زرعات فقلبها عمرها تسناها: شكرا بزاف\n مرة خرا وسمحي ليا عدبتك معايا\n\n\nهيام: هههه مافيها باس احبيبة بصحتك..تصبحي على خير\n\n\nعائشة: ونتي من اهلو ههه\n\n\nرجعات ضارت داخلة لدارهم وهيام مبسمة حاضياها من اللور\n\n..شي حاجة فيها تتريح النفس..عفوية واللي فقلبها على لسانها..مرة سليطة \nمليطة ..مرة سكوتية متحركش الدجاجة من بيضتها.. ومرة عافية شاعلة الحفيظ \nالله..حال واحوال ديك البنت وتميز شخصيتها البريئة والصريحة المشاغبة \nواللطيفة الجامحة هو اللي تايخلي الناس ترتاح معاها..متتجامل متتنافق اللي \nكاين تگولو واللي بغات ديرو تاديرو بگانتها..هي وگانتها\n\n\n#عائشة\n\n\n\nدخلو سد الباب ومد ليها هادوك اللي شاد: هاكي شدي..وهادوك اللي عدك دابا شغاديري ليهم\n\n\nخدات البلاستيكات وخلات البعض محطوط عند العتبة حيت كتار: معرفتش ابا واقلة غانصدقهم\n\n\nبوبكر: حسن نيت خودي فيهم اجر \"ضرب على كرشو ضرو الجوع والعيا غالب عليه \"\n\n\nعائشة: ههه فيك الجوع\n\n\nبوبكر: والله ابنيتي ايما كرهت شي زلافة ديال الحريرة مسگدة بايدين هنية.. ايييه ديك مك واخا لسانها سليط يدها بنينة بنت الحرام\n\n\nعائشة: ههه صونيت عليها فاش تغدينا لقيتها مقلقة وخليتها على راحتها\n\n\nبوبكر: انا مابغات تاتجاوبني..الحافيظ الله عافية صافي\n\n\nعائشة: هههه ماعليش دابا تبرد..انا غانطلع هادو ونززل نطيب\n\n\nضار ليها: وتي تعرفي طيبي\n\n\nحسات بشنو گالت وبدات تمتم حشمانة منو: ا اه اه معلوم هه غاندير لك حريرة من داكشي\n\n\nبسمو ملامحو برضى : الله يغطيك بالرضا واللهيلا نفسي مهاوشة عليها ههه كتري\n ليها الحرور عافا بنتي ولا بغيتي شي حاجة من الحانوت گوليها ليا\n\n\nحركات راسها: واخا ابا\n\nباست ايدو وهو فمو تايرضي عليها..طلعات النص من حوايجها للبيت وهو ضار داخل\n لبيتو يحيد داك الكومپلي ويستاراح شوية..نزلات طلعات داكشي اللي بقا وعاود\n هبطات كاتجمع شعرها الفوق والطيلي فيدها داخلة للكوزينة، حلات التلاجة \nلقاتها عامرة باها ماخلا ماشرا لامن الخضرة ولا الفروي..المشكيلة شكون \nيطيبهم وهوما بجوج زرگينن فالطياب\n\n\nطلعات عاجب ويدها على خصرها تاتحنزز فديك الخضرة شنو تهز وشنو تحط: مالوو \nصعيب؟؟ ..لا لا الحريرة هادي مافيهاش الملاغة؟ وشنو ندير شنو ..\n\n\nفكرات فكريمة تعتقها لكن البنت معالم بحالها الا الله حشومة \nتصدعها..اليوتوب عمرو سگدها معاها غادة غاتخربق الى مادواتش شي حد مباشرة \nوتسولو على كل حاجة فالمقادير ..ادا مها هنية هي اللي بقات فالحساب ..هزات \nالطيلي كاتقلب على نمرتها: ياربي غاتكون باقة فايقة\n\n\nتفتح الخط وجاباتها منفخة: هاالو\n\n\nبابتسامة ردت: الو ماامااتي هههه ااش خبارك بيخير\n\n\nجاوباتها بتبعكيك: وللااااه الحمد تهنييت ونفسي رتااااحت اختي عاااد بديت نرجع الشبااب فاش غبرو عليا شي قماقم\n\n\nجمعات الضحكة: ااو ااو نزلي نزلي شوية اهنية المعيور هادا\n\n\n\nردت كاتجبد عينيها وتتلوا: ايوا الصاااارحة عااااد تهنييت..داااك الگرد \nديال باك كان تايعرف يگول غا في ما لوضو.. حطي مانحنجر..فين سنظالتي فين \nكيلوطي ..فين مشطتي ..وتي ياابلارج الدوواار گاع النهار داايعة وانا وراك \nتانجري ونقلب بين الجنانات بحاال حليمة الهبيلة\n\n\nعائشة: اوووووف دابة هادشي علاش عيطت ليك باش ندابزو اماما ..حشوومة والله\n\n\nميقات بعينيها: ايوا خياار كلام لصح ماتبغيوهش\n\n\nعائشة: واماامااا\n\n\nهنية: شبااااغاني مالك\n\n\nرمشات: بغيت نطلب\n\n\nهنية: مممممم\n\n\nعائشة: بغيتك توريني كيفاش نطيب الحريرة..عييت نتفكر ووالو واش عرفت منين نبداا\n\n\nطلقاتها بضحكة كاتشفا فيهم: ههههههههييهيييه..دابة عاااد عرفتو بحق هنية \nيااك.. ملي كتو تهرفو على الزلايف وتنوضو بلا كلمة بلا جوج عااجبكم الحااال\n سااهلة مااهلة، اييوا هاااربي كايخلصكم تستاااهلووو هههههه\n\n\nعائشة: واصاافي اماما واش بغيتينا نبقاو بالجوع ورين دابة كيفاش ننصبها\n\n\nسكتات هنية نافخخة الريش وعائشة مغبنة صوتها وتطلب: وعافاك اهنية عافاك \n..بابا مسكين من قبيلة وهو يدور فالدار توحش حريرتك والله غير غادي ويتمتم \nبيك، اييه فين هو طيابك اهنية الحبيبة هنية فين حريرتك فين عافيتك ءء زعما \nريحة طيابك\n\n\nهنية: الله يمسخك فين عمر باك نطق بهاد المسخ\n\n\nميقات: ااه نسيت را كايعجبك غافاش تتگولي ليه خوويي وهو يعاودها لك بخيتي..مافهمتش اناا شمن رومانسية هاديك شمن مفهووم عندها بالظبط\n\n\nهنية: ياااك اابنيتي ساايرة تعاايريني داابة عاين بااين.. وااشووووري نگطع تااناا ماالي نشرگ معاك اعصاابي \n\n\nوسعات عينيها وبسرعة قالت: لا لا لا والله تا غير كانضخك\n\n\nهنية: لا لا غاگوليها بصح نيييت \n\n\nردت: لا والله العظيم تاغا كانضحك مال قشابتك ضيقة اماما ماالكي\n\n\nسكتات تاني وهي قالت: وااداابة گولي خلاص التسعود هادي وباقي مبديت فواالو\n\n\n\nهنية: يخخخ صدعتيني..كاين الحمص\n\n\nبدات تقلب: الحمص الحمص الحمص\n\n\nهنية: ايه عيطي عليه هاهو شوية ويگولك نعام\n\n\nعائشة: واش تايكون فالتلاجة؟؟\n\n\nهنية: لا ابنتي كانحطوه فبيت الرگاد جيهت الرجلين فاش كانبغيو رگدو\n\n\nجمعات حجبانها: كاطنزي عليا ياك؟\n\n\nهنية: والله ابنتي لازرگة زررگة وماتصلاحي لواالو \"غوتات تاقفزاتها\" تي قلبي الپلاكاارااات ااويلي\n\n\nسدات التلاجة تتنفخ وضارت بعصبية تتحل فالمجورة وتسد ..حتا لقاتو وقالت: هاهو لقيتو..شنو مازال\n\n\nهنية: خضر ولا مرقد\n\n\nترمش فيه: لا لونو بيض غادي للصفورية\n\n\nهنية شدات راسها وقالت: واااش قااصح ولا رطب\n\n\nوركات عليه بيدها: لا قااصح بحال الحجرة\n\n\nهنية: جبدي الكوكوط\n\n\nطلعات راسها تتقلب عليها: الكوكوط الكوكوط الكوطو\n\n\nهنية: گالت للك نعاام ولا باقي\n\n\nعائشة: وصاافي امي هاني تانقلب..هااهي لقيتها \"جبداتها وحطاتها فوق الپوطاجي\" شنو مازال\n\n\nهنية: هزي داك الحمص كبيه فيها\n\n\nعائشة: كلو؟؟\n\n\nهنية: شحال كاين تم\n\n\nعائشة: وا شي كيلو هاكاك\n\n\nهنية: كوبيه كامل ودوري جبدي ماطيشة \n\n\nعائشة: واخا.. بلاتي ندير اوط باغلوغ باش نخدم وندوي\n\n\nهنية: شغاديري؟؟\n\n\nعائشة: والو والو \"حطات الطيلي فوق البوطاجي وگفضات ..ضارت للتلاجة جبدات الشبكة ديال ماطيشة وقالت: ها ماطيشة جبدتها شحال ندير\n\n\nهنية: عشرة الحبات..غسليهم ولوحيهم على الحمص\n\n\nعاايشة: نقطعهم؟؟؟\n\n\nردت: گلت لك قطعبهم\n\n\nعائشة: لا\n\n\nغوتات تاقفزتها تاني: ومااالكي تتنقزي كي البزقة لوحي ماطييشة فووق الحممص هي لووحي مااطيشة فوق الحمص تتتعرفي حسن مني\n\n\nعائشة: واابلا ماتعصبي عليااا اووف\n\n\nهزات الماطيشة غسلاتها ولاحتها فوق الحمص وقالت: شنو مازال؟\n\n\nهني :عمريهم بالما وحطيهم فوق البوطة..كاين الدگيگ؟\n\n\nبدات دور حتا لقاتو : اه علاش\n\n\nهنية: جبديه نوريك علاش\n\n\n\nحطاتو حداها وقالت هنية: شحال كاينة تم\n\n\nعائشة: خنشة ديال خمسة كيلو\n\n\nهنية: هزي منها تلاتة الزلايف..ولا عرفتي شنو ديري عشرة\n\n\nعائشة: ماشي بزاف\n\n\nغوتات: لااا صاافي ااناا غانگطع حررحري تي نييت اااختي لااش تتشااوريني مللي عاارفة القيااس\n\n\nعائشة: لا لا لا والىه مانبقا ندوي غير كملي اماما مالكي على نقشة مالكي\n\n\nهنية: واازمييه..درتي الدگيگ\n\n\nهزات زلافة موكللة امرها ليها،بدات تعمر وتكب تعمر وتكب حتا كملات عشرة: هاني درتهم\n\n\nهنية: كاينة القطرية\n\n\nعائشة: ااه هاهية قدامي فالقراعي ديالها\n\n\nهنية: هزي السكنجبير وكبيه كلو\n\n\nهزات القرعة لقاتها عامرة تال الپلان.. بغات تستفسر منها لكن دارت بناقص هي تعرف حسن منها..كباتو وقالت: صافي درتو\n\n\nهنية: كبي عليها قرعة سكنجبير قرعة والكامون والتحميرة والقرفة وليبزار \nوديري سبع دروس تاع التومة ..هاااو خلطي ككلشي بالما وسدي عليه يطيب\n\n\nعائشة: صاافي\n\n\nهنية: شبغيتي مازال؟\n\n\nعائشة: ههه ساهلة واللهيلا\n\n\nهنية: اييه ساااهلة.. وفاش تبغي تحطيها گولي لبوبكر، الغلا لا غلا جااات معااه وماتعرف بحقو تاعليه تجلا\n\n\nقطعات مخلياها تترمش ..ضحكات و بدات تكمل فشغلها تخلط وتكب العطرية وإحساس انها حادگة كايزنزن عليها\n\n\n\n....\n\nنازل من الدروج بتيشورت خفيف وشورط جامع حجبانو بنرڤسة و هاز الطيلي فيدو \nكايقلب هنا وهنا على مو..لقاها فالكوزينة كاتحرك ليپاط دخل وبلا سلام لا \nوالو قال مخنزر\n\n\nبلال: درتي الشوپينگ اليوم؟؟\n\n\nشافت فيه بهدوء: ااه احبيبي\n\n\nجبد حجبانو: ومابانلك تخلصي غير من حساابي انا داك المزقررم ديال راجلك شنو كايدير بالسلاامة فين تايحطهم\n\n\nهيام: وصافي ابلال توضرات لي الكارطة ديالي وهزيت تاعك ضيپانيت بيها\n\n\nبلال : ضيپاانيتي ؟؟؟ مليون ونص تايديپانيو بيها النااس..خلااص ديال تلت الشهور تالصيف طبيتي فيهم فساعة الوااليدة سااعة\n\n\nهيام: وانوو غير عائشة كانو خاصينها شي حوايج و بغيت نعاونها مسكينة أما انا متانشريش داكشي كلو\n\n\nزاد تعصب وطلع صوتو: وشكوون هااد عاايشة فين كانعرف اانا شي عاايشة تانحط عليها مليوون ونص وااش صاڤااا\n\n\n\nهيام: دابة بلا ماتبدا تغوت عليا غانلقا الكاغط ديالي ونردهم ليك صافي\n\n\nزير فمو مغدد وضار نازل للبيرو ديال باه فالسفلي..دخل جاعر ولاح ليه الطيلي فوق البيرو فين مفتوح الحساب ديالو\n\n\nتاج شاف فالطيلي وطلع فيه الشوفة: مالنا شكاين\n\n\nبجدية رد: مليون ونص خداتها مرتك ردها دابة\n\n\nحرك راسو: وانا مالي\n\n\nشير لنفسو جااعر نيت: انا اللي مااالي، دمرت الصيف كلو باش نسافر بيها الشهر الجااي جات عايشة داتها\n\n\nباسغراب: شكون عايشة؟؟\n\n\nبلال: بااش غانعرف سول مرتك..ليلة واوطيل فايڤ سطار وساطة مقوودة بخمسة لاف\n درهم، تجي وحدة مقست تازغبة نيفها و نزدق مخلص عليها مليون ونص ملكة \nالبرطقيز هي\n\n\nتاج الدين: ايه ايه ايه احتارمني راني باك الكيدار ااو\n\n\nرد بحدة: حط ليا فلوسي الله يرحم باك\n\n\nتاج الدين: اخويا لهلا يرحمو غيير گلب عليا زلاڤتك ماعدييش\n\n\nبلال: الواليييييد\n\n\nتاج الدين: مصييبة هاادي..سيير حتا نجبدهم سير مليون ونص شغادير عندي فالدار\n\n\nخنزر وهز داك الطيلي خارج ويبرگم..مصروفو كايدبر عليه فالصيف والبريكولات \nاللي تايدير مع باه تاج الدين وداكشي اللي كايصور كايخلص بيه ليصانص تاع \nالموطور والزهو مع صحابو\n\n..لبس سبرديلتو وخرج مخلي الموطور حدا الدار ومتاجه للقهوى اللي فراس الدرب\n يتجمع مع عشرانو ويبرد شوية دمو الفاير..مليون ونص تلت شهور ديال طلع نزل \nفالمنتجع ديال باه مكلف بالسياح مقابل الخدامة مقابل الحسابات الداخلة \nوالخارجة والنعاس حدو كاينعس تلاتة السوايع ربعة.. فالاخير طارت باردة.. \nعلى وحدة عمرو شاف تاوجهها\n\n\n\n....\n\nغادة جاية فديك الكوزينة وحجبانها بقلق عاقداهم..الحريرة التي لا تشبه \nالحريرة محطوطة على النار تتغلي وعائشة وقتما طلات عليها تتبدا هي اللي \nتتغلي\n\n..اللون حمر قاتم وفيها كويرات ديال الدقيق تقاال تايتفرگعو كل مرة وقشور \nالماطيشة غامزلغين..لا ريحة.. لا منظر ..بقا غالمداق الله يستر مع الله \nيحفظ..غطاتها وحكات رقبتها بقلق واضح وحتا بغات تعاود تصوني وحبسات مايمكنش\n غاتكون ناعسة دابة..فتفكيرها غارقة معارفة شنو دير تاقفزها باها اللي \nتايعيط\n\n\nبوبكر: عااائشة\n\n\nعائشة: ه هااا \n\n..خرجات صفرة طلات لقاتو فالصالون بارك بفوقية بيضة: وجد العشا ابنيتي\n\n\nعائشة: ا اه ابا نحطو\n\n\nبسم: اييه رانا قاتلني الجوع ومصارني مزيرين عليا ههه حطي نشوفو حريرتك كي دايرة حطي الله يرضي عليك\n\n\nحركات راسها ببسمة بزز ودارت للكوزينة تاني..اللي ليها ليها والمداق اكيد هو الااهم\n\n\n\nهزات الكوكوط حتال عندو فالطبلة ورجعات للزلايف..بوبكر قرب عندو الكوكوط \nتايشمشم ووالو واش ريحة الحريرة تاضور..هز الغطا وخرج عينيه تاقربو يتفقعو \nوسط ديك الخولاطة وتكمل الباهية نيت\n\n\nجات كاتزرب حطات الزبايف وگلسات حداه كاضور عينيها هنا وهنا قاطعة النفس\n\n\nشاف فيها مبهوض وقال: تي شهادشي؟؟؟؟\n\n\nبرققات فيها عينيها وقالت: ح حريرة\n\n\nبوبكر: حريرة هاادي دابا هادي حرييرة ساايرة تگجمي عليا\n\n\nبتوتر ردات: ل لا ابا رااه المنظر ماشي مهم المداق هو الاهم ..بلاتي بلاتي \n\n..ناضت هزات زلافة كبات ليه ومداتو ليه بابتسامة\n\n\nعائشة: بسم الله\n\n\nخرج عينيه مخلوع وداكشي فالجبانية كايتحرك غاوحدو: ا غااابالصحة ابنيتي والله ماعدو منين يدوز\n\n\nتغبنات: تلاتة السوايع وانا مقابلاها باش ماتشربهاش.. عافاك غيير دوقها\n\n\nبوبكر: لا لا لا حجاارو يشدووه بسعيي علياا داك المخلووق لهييه\n\n\nكاتزيد تقربها ليه: والله حتا حريرة ابابا هانتا دووق\n\nعمرات معلقة خشاتها ليه ففمو ديريكت.. كيف سرطها بزز وكيف عاق بمداقها تحرق ليه حلقو ومعدتو لداخل تتهددو بتقديم الاستقالة\n\n\nبوبكر:كح كح كح كح كح كح كح كح كح كح كح كح كح كح كح كح كح كح كح\n\n\nخرجات عينيها وحطات الجبانية بسرعة تتشوف مالو: ااتيلي باا ماالك\n\n\nتزير وكلو حماار: كحكحكحكحكح الما الماكحكحكحكح\n\n\nمشات كاتجري للكوزينة جابت ليه كاس ديال الما شرباتو ليه كامل عاد شوية \nارتاح.. بدا كايرد النفس و الموت دازت من حداه ورا ديك المعلقة..\n\nضرب طليلة على الكوكوط وقال بسرعة: غطي عليا هاد المسخ غغطيي واالدييه وبعدييه عليااا لهييه.. تي ااش مطييبة ليااا الجراان\n\n\nتلوا لسانها وحتا باش تفهم السبب مافهماتش: م مافهمتش انا داكشي اللي وراتني مي طبقتو\n\n\nشاف فيها مخرجهم: گللتي لمك ماطيبنااش العشا؟؟\n\n\nبارتباك قالت: ا ا اه حيت معقلتش على المقادير ..وراتهم ليا ودرتهم كيما \nهوما والله ابا وبليمارة گالت ليا نگوليك.. الغلا لاغلا جات معاه ومتعرف \nبحقو تا \"حبسات والكلام عاد سرا معاها..بوبكر بدا يدور فوجهو قدامها بحصرة\n\n\nبوبكر: ااودي يااودي وبيمن محزم تررر\n\n\nحط الكاس وناض يقلي بيضات على قلبو مخليها گالسة و البكية شاداها تترمش قدامها ماراضياش\n\n\n\nحط مقلة البيض فوق الطابلة گلس وقال مخنزر: حرحري دابل حرحري\n\n\nء ء ابا والله مايسحابني كاطنز عليا \n\n\nبدا ياكل بالغدايد وهي ساقلة كادوزها بالصامت\n\n\nبوبكر: ديك مك لاما سمحت ليها قبرها ينبتو فين اللفااعي..بالحق باقي حسابي معاها زيين ابلاتي\n\n\nندغ وسرط وجمع لقمة خرا ففمو كايشوف فيها: المروورة باقا تامابغات تحيد كتي\n غاتبيتيني فالانعاش شااد السربيس.. اش بغيتي عدي فهااد الليل\n\n\nسكتات تاسكتات وفالاخير ماقدراتش تصبر وطلقاتها: هههههههههههخ\n\n\nطلقها تاهو بضحكة والدغمة ففمو تايسرطها بزز: ههه لا حول ولا قوة الا بالله\n\n\nعائشة: هههه الحريرة بحلا سكنها جن\n\n\nهز فيها صبعو: تعااودي دوري بجيهة الكوزينة نتفاهم معاك هااااودني راماقادين على سبيطارات\n\n\nعائشة: وعلاش انا نعااود هههه \n\n\nنزلات راسها كاتكمل ماكلتها وهو كلا مرة وشنو يگول..حتا سالاو و جمعات \nداكشي للكوزينة ..طرفاتو دغيا ورجعات عندو كان شاد امبيسي بوليود وگلسات \nحداه ساكتة..شاف فيها وجرها لحظنو كايدوز على يدها بحنية\n\n\nعائشة: سمح ليا ابابا\n\n\nباسها فراسها وسكت وهي عينيها فالتلفازة مع الهنود عشقها هي وباها وبلاها بيهم من الصغر \n\n\n....\n\nجبد سوارتو داخل للدار محيد السبرديلة وبالحفا طالع..كلشي نعس وفبيتو مخشي \nوحتا هو دخل لبيتو نيشان تزامنا مع الطيلي اللي فإيدو كايصوني..هزو ولقا \nاسم \"عز الدين\" خوه الكبير..بسم ورد ببشاشة: Hoola\n\n\nعز الدين: وعليكم السلام هههه\n\n\n.....\n\n\nعيا بوبكر وغلب عليه النعاس..ضور وجهو ولقاها ناعسة جاابدة عليه من زمان \nباس راسها وهز التيليكومونض طفا ديك التلفازة وبقا ضو المراح هو اللي \nشاعل..\n\n\nبوبكر: عايشة..عايشة\n\n\nتململات ميتة بالنعاس بقا شحاال كايعيط: وااعايشة يااتي متي ولا رگدتي\n\n\nجاوباتو فعز نومها: عائشة\n\n\nبوبكر: ههه نوضي ابنيتي لبلاصتك نوضي\n\n\nحلات عينيها بزز وناضت ملاوطة وباها وراها شادها لاطيح مطلعها لبيتها \n\n.....\n\nبلال: بالله تاكنت ناوي نطلع عندك الشهر جاي ولكن مك خرجات فعودي\n\n\nعز الدين: معدك قراية ابنادم كيفاش بلانك\n\n\nكايلبس التيشورتءة بلاني بلان...\"داز على السرجم ديالو وحبس الهضرة فاش بانت ليه شي حاجة كاتتحرك فالدار اللي قبالتو\"\n\n\nعز الدين: ههه منعن شنو خبارو..وحسناء بيخير\n\n\nبلال: ششش بلاتي بلاتي\n\n\nعز الدين: شنو كاين مالك؟؟\n\n\n\nقوص حجبانو تايشوف فالسرجم ديال الدار قدامهم اللي هي فالاصل دار جداه \nوخيال بوبكر اللي نازل لبيتو فداك الضلام تايبان ليعم مضوبل على جوج\n\n..وسع عينيه تايتأكد وبعاود وعز الدين مفاهم والو\n\n\nعز الدين: واادوي اابناادم شكااين\n\n\nبسرعة قال والعاصاب تايطلعوه: جااوب واش الميمة رجعاات للداار\n\n\nعز الدين: لا عاد قطعت معاهم هي وعمتي..شكااين ماالك\n\n\nبلال: الشفاارة فالداار ديالها ااصاحبي\n\n\nعز الدين: شناهية من نيتك؟\n\n\nخرج عينيه تايعاود يتأكد والخيال كايبعد: بالله حتا كايبان ليا خيال شي حد لدااخل\n\n\nعز الدين: شفارا؟؟ وضارنا مازاال شكون هادا اللي ساخية عليه روحو\n\n\nضار خارج: ماشي من الدرب مايديروهااش.. تهلا غانقطع\n\n\nقطع نازل بسرعة لغرفة باه دق بالزربة كايغوت: واااخرج الواليد الشفاارة الشفاارة فداار المييمة\n\n\nزاد مع الطريق بلا مايتسناه نازل ودمو حاار بالمعقوول.. لبس سندالتو وحل \nبلاكار معلق فالحيط فيه محطوطين جميع للسوارت..جبد تاع الدار قبالتهم وخرج \nغادي ليها بحدر ناوي يشدو بالجرم المشهور قبل مايهرب\n\nحل الباب التحتاتي ودخل بانت ليه بلانشة حدا الدروج هزها تحسبا لايكونو كتر من واحد وتم طالع بشويا ملا مايدير الصوت ومزير ايدو \n\n\n.. وصل للباب الخشبي خشا الساروت وكيف دور الساقطة تحلو عينين بوبكر اللي \nكان ناعس وتقوصو حجبانو ..ناض من فراشو ماد ودنيه مزياان وتايسمع الساقطة \nتادور فالباب\n\n..حرك راسو تايتحلف على هادا اللي زغبو الله وجا حتال عندو يشفرو ماداروها \nتالشلاغمية الكباار، نزل بشوياااا من السرير حنا يدو كايقلب على سنظالتو هز\n فردة ومشا حل الباب بالمهل\n\n..تما حبس بلال اللي كان داخل فداك الضلام مراقب باب الغرفة قدامو \nكايتحل..ضار هنا وهنا وبان ليه غير الصالون دخل ولسق على الحيط مزير \nالبلانشة وكايتسناه..خرج بوبكر محني ضهرو وكايقلب عليه غادي بالحفا وهاز \nسنظالتو اللي ماتقتل تانملة ولكن على الاقل مايبقاش بلاش\n\n..فات الصالون شويا وتحنا بلال طل عليه بان ليه غادي عاطيه بالظهر تايتسكل \nللباب ..قرب بالشويا وغير حس بوبكر بشي حد وراه عطاه للراس تاطاح مجبد: \nاااااي\n\n\nيتبع..."
  },
  {
    "id": "3",
    "title": "أبو عائشة الجزء الرابع",
    "desc": "\n..فات الصالون شويا وتحنا بلال طل عليه بان ليه غادي عاطيه بالظهر تايتسكل \nللباب ..قرب بالشويا وغير حس بوبكر بشي حد وراه عطاه للراس تاطاح مجبد: \nاااااي\n\n\nغاطاح دخل تاج الدين لابس بانطوفة بالمقلوب والتيشورت كدلك فاق عوج وزاد \nوسع عينيه فاش شاف داك المنظر شعل الضو وقال مخرجهم: تاااشدرتي المسخوط\n\n\nبلال صغر عينيه و حقق الشوفة فبوبكر اللي طايح كايرمش فالخوا وكاينين\n\n\nبلال: اجي هادا ماشي عمك؟؟\n\n\nرد بعصبية وهو غادي عند عمو يعاونو: العمااا اولديي العماااا\n\n\nحك راسو وحتا هو مخنزر: واصاحبي يسحابلي شي شفار دخل باش غانعرفو سكن هنا\n\n\nتاج وقف بوبكر اللللي كاينين الدووخة شداتو: آااي اراسي ..ااي اراسي اعباد \nالله .. اشبغيتي عندي اعدو الله .. بااغي تقتلني يافرطوطو باولد الحراام \n..اااي ..اااااي\n\n\nبلال قلب عينيه وتاج غادي ببوبكر للصالون وقبل مايوصلو ضار فيه: خررج خررررج الله يخرك فحيط خرجتي ليا فعودي\n\n\nلاح ديك البلانشة من يدو وتايشوف حالتو..واخا هاكاك عز عليه ومشا يبوسليه \nراسو ويطلب منو السماحة لكن غير قرب عندو بدا يغوت وسط ايدين تاج الدين: \nحجااارك يشدوووك ياااولد الحرااام عطيني بالتيساااع ماتمسني ماتحاديني\n\n\nرد بهدوء تابت بلاصتو: والله مادرتها بلعاني اعمي تخلعت فاش شفتك نازل فداك الظلام وصافي\n\n\nتاج الدين: بلااال سير غيير خررج \n\n\n\nبوبكر: وضرربني بحديدة اولد الحراااام المجريييم قد جدك وضرربني ماحشمتي مارااعيتي \n\n\nسكت كايقشر شنايفو وهو بالغدايد شاف هنا وهنا باغي غير باش يضربو حيت يديه \nمااتو بالدوخة وبان ليه شال نسوي احمر شدو ولاحو ليه على وجهو: خروووج درگ \nعليااا زلاافتك لانعيط لك على البولييس براااا\n\n....\n\nعائشة كمشات حجابنها وصداع باها فودنها كايلعب ..حلاتهم كاترمش قدامها سااااهية وبهطة النعاس شاداها وتتحاول تفرز الصووت\n\n\n.......\n\n\nبلال: وااا خليوني غير نشرح انا فاش طليت وشفتك نازل فالظلام خلعتيني وسحابتك شي شفار. كنتي على الاقل تشعل الضو باش نشوفك\n\n\nخنزر تاج وبوبكر بغا يطير عليه لكن ماعدو جهد: واااش شغغغلك سووووقك \nمااحالي هااادا نمشييي تاعلى القنديل اااشااوا تاتساالني وكااين شي شفاار \nقدك المجرييييم\n\n\nزيراك الفولار فيدو وضار لايكمل زبلتو بشي كلام ماهواش..خرج مع الباب ومن \nالدروج نزلات عائشة تتجمع شعرها مخلوعة..شافت فديك الحالة وتاج گالس حداه \nهي تشهق مخرجة عينيها بصدمة: هييييه اااويلي بااااا\n\n\nصباح جدييد..\n\n\nقدام المراية واقفة تتقاد اخر اللمسات وتزوق..لوك جديد حوايج جداد واينيرجي\n جديدة بحالا معرفت فين غادة و الاهم انها عمرات طاقة ايجابية\n\n\nالحوايج الكلاص تايزيدو نخوة للشخص ويكبرو ليه الشان كتر، اكترية لاجاو ماه\n هوما هادوك بحال حالة عائشة اللي كيف البلارة مضوية وتادور قدام المراية \nتشوف راسها شحال تبدلات وتضحك\n\n..بودي اسور مزير فوقو شوميز شيبية مطرزرة بوريدات كحلين جيها الصدر كاتجي \nمحلولة وطويلة للفخاض..دجين بيض طاي هوت خاشية فيه البودي ومطلعاه للىكرش \nمبين ليها لاطاي تاحاجة عندها مافايضة كلشي بقياسو ومواتي جسدها الصغير \nالمتناسق\n\n..شعرها صاوباتو بالبلاك الي شرات مابقاش متموج رجع مسرح تسريحة وحدة ضور ضور وتلعب بيه وفينما تحركات هاهو غادي معاها\n\n\n..بعد ساعة من الملاحظة ومن فرحتها براسها وبحوايجها مشات هزات ساكادو وردي بارد زانتوي بامتياز\n\n.. حطات فيه الطيلي ورجعات للبلاكاى هزات سبرديلة بيضة عاد حلات الباب \nوخرجات نازلة لتحت حتال باب الدار عاد لبسات فرجليها وبدات تعيط\n\n\nعائشة: بابا..بااباا\n\n\nمسمعاتش حسو ومن لتحت كاتلتاقط صوتو مجهد \n\nقادات ساكها سدار الباب ونزلات مع الدروج لقاتو واقف على المعلم كايبدل ليه\n القفل تاع البلب وعلى راسو دايرة بانضة بيضة ببقعة حمرة فالجنب نتيجة \nالبيطادين اللي عمرها بيها واخا غابوقالة مادات مجابت، مخنزر على الصباح \nهاز شوكتو للسما وغير مركز معاه\n\n..نزلات باست ايدو وقال\n\n\nبوبكر: الله يرضي عليكشافت فالمالم وهو \n\n\nقال كايطلع فيها وينزل: انمشيو دروك\n\n\nعائشة: اه ابا يالله نساليو الاجرائات ديال التقياد ونشوف لي پروف اللي عندي\n\n\nبوبكر: وهاكي ابنيتي طلعي للطومموبيل هانا جاي\n\n\nعائشة: واخا\n\n\nمشات لوطو حلات الباب وطلعات حاضياه اتايدوي مع المعلم ويأكد عليه يزير \nالقفل مزيان..جرات ساكها جبدات منو تيليفونها ودوزات رقم كريمة وعينيها على\n باباها مصغرين\n\n\nكريمة: الو ختي\n\n\nعائشة: الو كريمة..مسالية من دابا لنص ساعة\n\n\nكريمة: انا تگولها لماما..واش غاتجي عندي\n\n\nعائشة: لا من الاحسن تختاري شي بلاصة نتلااقاو فيها حسن\n\n\nكريمة: واخا احبيبتي انا شوية غانسيفط لك العنوان\n\n\nعائشة: واخا..كيف بقيتي بعدا شوية\n\n\n\nتنهدات: الحمد لله على كل حال\n\n\nعائشة: كاديريش فبالك دابة تلقاة الحل\n\n\nكريمة: إن شاء الله اعائشة هادشي اللي كانتمنى\n\n\nسافت بوبكر جاي وقالت: بابا جاي حتا نعاود نعيط لك\n\n\nكريمة: واخا.. شكرا بزاف\n\n\nعائشة: مابيناتناش احبيبة\n\n\n\nقدام مرايت بيتو الطويلة حتا هو واقف ..بكومپلي كلاص من داكشي، شوميز \n\nزرقة على فصالتو غاطرطق مع سروال توب ازرق وگرافاطة زوينة مقادة غير مضارب \nمعاها.. ماشط شعرو اللور وصباط اسود فرجليك زايدو هبة على هبة وبينو فشكل \nعلى اللي موالف\n\n\n...حبس تايشوف فداكشي فالاخير خربق شعرو وقادو بايديه حيد الكرافاط لاحها \nعلى السرير طوا كمام الشوميز وحل الصدايف الفوقانيين يتهوا عنقو عاد ارتاح \nشوية وهز الطيلي خارج من بيتو للتحت..الشهامة والرجولة منو تتفوح وكريزمة \nغير عادية زادو بيها الرسمي واخا مكايحملوش وكايحسو ماشي الستيل تاعو لكنو \nواتاه\n\n..لقا ماماه عاد كاتحط الفطور باسها فراسها وگلس كايهز بالزربة وهي مبتاسمة ليه تطلع وتنزل\n\n\nهيام: جا معاك الكلاس\n\n\nبدا كاينقب من هنا وهنا: وعلى مبان ليا انا اللي ماجيتش معاه ههه\n\n\nردت كاضحك: نو بالعكس واتاك احبيبي\n\n\nباس يدها ببسمة خفيفة: يخليك ليا..فين الواليد والدراري\n\n\nهيام: هاهو طالع، وخوتك فمدراستهم \"كمشات حجبانها بفضول\" اجي البارح مالكم جيتو مصادعين ؟\n\n\nرداتو الداكرة لاحدات البارحة وشد الضحكة كايحرك راسو\n\n\nهيام: مالك\n\n\nحبسها بزز: والو الغزالة والو\n\n\nهيام: وعلاش فقتي كاتغوت ودق علينا؟؟\n\n\nغمزها وتم واقف: ضربني حمار الليل..الواليد فالبيرو ديالو ياك؟\n\n\nحركات راسها بسها فجبهتها وتم نازل مع الدروج مبسم حتال مكتب باه دق بخفة ودخل\n\n\nبلال: صباح النور\n\n\nرد تاج الدين: صباح الزفت اكبير المصائب\n\n\nسد الباب كايضحك ويدو فجيبو: وياك اسي العورابي ماشي حشومة\n\n\nتاج الدين: واش باغي تقتلو غير فهمني داك عمي مالك معاه\n\n\nشداتو الضحكة: ممزهاارش وصافي واش كانديرها بلعاني هههه\n\n\nخنزر وهو بسرعة قال: ارا ارا سوارت اللوطو نطلو على خدمتنا الى بقينا تاابعين داك عمك بتنا هنا\n\n\nرد بشك: غانعطيهم ليك ولكن الشغل يتقضا\n\n\nغمزو بتقة: بلال هادا واجرك على الله ماتخافش الكونطرا اليوم غاتسنا هي اليوم غاتسنا\n\n\nدارها فيد الله حل الكوفر فور جبد منو السوارت لاحهم ليه وبلال شدهم كايضحك: الله شحال زوينة الخدمة معاك هههه \n\n\nهز فيه صبعو: واايااك تندمني واياااك\n\n\nبلال: امالنا دراري \"ضار يخرج\" اديوص الواليد\n\n\n\nخرج من الادارة بعدما نهاو إجراءات التسجيل وهي شادة فيه بابتسامة عريضة \nكادور عينيها فالارجاء وبؤبؤهم تايبريو من السعادة.. يدها بيد باها حققات \nاول خطوة فحلمها الوردي، وهي الجامعة.. الطلبة داخلين خارجين دراري وبنات \nهالمبوگص هالزين هالتوت الشلات كلها وفين مركن، كاين اللي جاي يقرا واللي \nغير كايتفلا، كاين \n\nمنهم المحتاج ومول التاج، كاين اصناف واصناف جامعهم باب واحد..باب الجامعة\n\n\n\nدار الوراق فالجيب الدخلاني تاع الفيستا..خنزر تايشوف فيها وموحش جليلباتو اللي كايزيدوه وقار فوق وقار الشيب اللي فلحيتو\n\n\nبوبكر: هاد الڤيستا هي اللي عدي بدات تكشف واقلة غانبدا تاني نلبس جلالبي \n\n\nشافت فيه وقلبها بالفرحة طاير: آه ابابا اصلا اي حاجة تجي معاك ماشاء الله ههه\n\n\nضحك ليها تاتسدو عينيه: احياني عليك اشويطينة سايرة تسبغبني تاني\n\n\nباست ليه يدو وضحكة حلوة فشفايفها؛ لهلا يخطيك عليا..ماتصورش شحال فرحانة اليوم ابابا \n\n\nطبطب على يدها برضى وفرحتها من فرحتو: الله يرضي عليك ابنتي ونوصيك.. قراي \nمزيان ونتابهي مع الاستاد لادوا معاك شي حد مادويش معاه گوليها للاستاد \nديالك ولا سيري عند المدير ولا جي عد بوك انا نتفاهم معاه..وقيدي الادوات \nاللي خاصينك باش نشريهم ليك\n\n\nحركات راسها بآه وهو ربت على كتفها: الله يضري عليك ابنيتي واسيري ماتعطليش على الدرس سيري\n\n\nعائشة: واخا ابا تهلا فراسك فاش نقرب نخرج غانصوني لك\n\n\nقرنهم فالبلاصة: والتيليفون اش كايدير عدك تي جاية تقراي ولا تلعبي فيه\n\n\nعائشة: لا راه ماشي بحال المدرسة، هنا مسموح نجيبو معايا غير خاصني نديرو صيلونص فلومڤي\n\n\nبوبكر: شناهوا هادا؟؟.\n\n\nعائشة: القسم ابابا القسم، زايدون ماتعرف نحتاج شي حاجة ولا نبغي نصوني ليك\n\n\nدورها فدماغو وقال: ايه عدك الصح ابنيتي ماتعرفي الوقت اش تجيب..كيف تخرجي من قيسمك صوني ليا \n\n\nبابتسامة: واخا كون هاني\n\n\nباست ايدو مرة تانية والغادي والجاي حاضيهم وهي الامر ماعطاتوش أهمية المهم\n هو تقرا وبالفرحات عليها غير مللي قبل..دخلات للكافيايرية دوزات رقم كريمة\n اللي جاوباتها فالحين وقالت: الو عائشة\n\n\nعائشة: كريمة فينك\n\n\nكريمة: شوفي راه عمي هو اللي غايوصلني لواحد المطعم فالصونطر..انا غانسيفط ليك العنوان تقدري تجي\n\n\nفركات صبعانها وتتشوف لبرا: واش متقدريش تجي اعندي نتي.؟\n\n\nكريمة: والله مكرهت واخا عييت نطلبو مابغاش وحتا ياسر مكايجاوبنيش..هاد \nالمطعم عندو فيه شي شغال وبزز باش بغا يجيبني معاه گلت نديرها سبة وتجي \nنشوفك\n\n\nتنهدات وناضت واقفة تخرج: صافي ماشي مشكيل غير هو مخاصنيش نتعطل.. \" تأكدات\n باللي باها مشا عاد خرجات تاتقلب على طاكسي\" سيفطي ليا العنوان ديالو \n\n........\n\n\nبلال: المطعم اللي حدا الرومپوا ديال البوليس ياك؟\n\n\n....: اه اسي بلال تما فين درنا معاهم ..واش قربتي توصل؟\n\n\nضور الڤولون وبجدية قال: هاأنا جاي وإلى تعطلت ضايفهم بينما وصلت \n\n\n...: واخا اسي بلال\n\n\nبلال: تهلا ...قطع وكمل طريقو بسرعة\n\n\n\nوسط الطريق العام تقلبات كرويلة عامرة بالليمون حتاتشتت فالشانطي كامل \nومولاها شاد راسو و دايخ ماعرف منين يبدا الجميع فهاد الحرارة وزادوه \nالطاموبيلات اللي فراناو اضطراريا وصدعوه بالكلاكسون كلاا واحد مخرج ايدو \nمن السرجم كايتهز ويتحط..\n\nگاع اللي عندو شي شغل ولا شي موعد هام راه طلع ليه الخز للراس بحال حالة \nبلال اللي وقف حتا هو مزير فكو بعصبية..قليل فين تايتعصب حيت عصبيتو خايبة \nفايتة گاع خوتو بلادوز وماأمكن كايحاول يبرد دمو، واخا كل دقيقة كادوز ماشي\n فصاليحو\n\n\n..حداه تماما وقف طاكسي صغير فيه راكبة عائشة، قارنة حجبانها للقدام وقالت بفضول: اشنو واقع علااش هاد الزحام كامل\n\n\nرد عليها: واحد الكرويلة تاع الليمون طاحت وعمرات الدنيا.. مابقا لينا منين ندوزو\n\n\nردت بحزن: مسكين كونرا مولاها غايتسطا\n\n\nرد: هاد الشوافرية اللي غايتسطاو وعلى شوية غايخرجو يعصيوه ههه\n\n\nرضات ضهرها للكرسي تتنهد وتشوف فساعتها اليدوية \n\n..ضورات وجهها صدفة وبانو ليها اطفال الشوارع اللي تايبيعو كلينيكس ولا \nگارو والشكلاط باركين كايرتاحو من الشمس الحارقة بعدما باعو اللي \nباعو..كمشات وجهها تتفكر وتعاود حلات الساكادو وهزات من بزطامها خمسين درهم\n وببسمت خفة قالت: انا جاية \n\n\nرد بسرعة: اخلصيني بعدا\n\n\nطلعات حاجب: هاهو ساكي فاالطوموبيل راه مغانهربش \n\n\nسكت ونزلات سادة الباب بالجهد وصوتو تار انتباه بلال اللي ضار جيهاها..مشات\n عاطيياه بالضهر مزروبة عند الوليدات وهو فيها قارن حجبانو وممحيدش عينيه\n\n\nوصلات عندهم وبضحكتها الحلوة قالت:: السلااام\n\n\nردو عليها دقة وحدة: وعليك بمتلها\n\n\nعايشة: هههه بغيتو هادي \n\n\n..وراتهم خمسين درهم وعينيهم فيها تحلو ..نطق الكبير وقال مخنزر: وعلاش غاتعطيها لينا\n\n\nعائشة: غانعطيها ليكم الى جمعتو داك الليمون كامل فخمسة ديال الدقايق بلا \nماتخليو حتا حبة.. ولكن الى تعطلتو غير دقيقة وحدة غايتلغا الاتفاق \nمفاهمين؟\n\n\nناض وضار ليهم نافخ صدرو الرقيق: الدرااري..الاطااك.. زاكريا سير كلم ليا ولاد السيكتور ربعة گوليهم عبيقة بغاكم\n\n\nمشا الولد كايجي بسنضالة الميكة وعائشة قالت مبسمة: يالله تبعوني\n\n\nتوجهات بيهم للشانطي كاطوي كمام الشوميز وتحناو تايجمعو كاملين يد وحدة \nويحطو فديك الكرويلة..الناس اللي فطموبيلاتهم معصبين بداو يتهدنو و صاحب \nالليمون داير يدو معاهم يضكر ويعاود\n\nابتاسمات ملامحو ببشاشة حاضيها وحاضي الوليدات كايهزو بسرعة وجاو وحدين \nخرين كايعاونوهم.. حبة ورا حبة ورا حبة حتا تنقات الدنيا من الليمون ومول \nالكرويلة فرحان جرها مبعدها من الطريق باش السيارات يدوزو وهي ضارت راجعة \nللطاكسي تركب والكل عجبو تصرفها ودكاءها اللي خدمات بهدف نبيل..وهو منهم ..\n حاضيها وملامحها اللي وضاحو قدام عينيه خلاوه يمحي ضحكتو شيئا فشيئا ويصغر\n عينيه كأنو كايتدكر شي حاجة وصبعو على حاجبو تايحكو فحيرة ..حتا طلعات \nقدام عينيه عاد بدا يتبسم تدريجيا والطيلي تايصوني رد وقال كايضحك من قلبو:\n هههه وي \n\n\nخالد: هههه والضحك لاش\n\n\n\nزاد ضحك مديماري والطاكسي قدامو غادة: توحشت صوتك ازين\n\n\nخالدءة اتجمع گاالاك كون راك مقنت شي تفاحة وتتكركر\n\n\nزاد فالكسيراتور فاش تفكر راسو معطل وقال: كركرت غانتا اللي جات معات..ههه جراو عليك تاني\n\n\nخالد: شكون گالها لك؟؟\n\n\nبلال: قدرت ..سير سير راعندي مايتقضا تانسالي ونتلاقاو\n\n\nخالد: ههه اييه بتزاكر من ورايي.. زوينة بعدا؟\n\n\nبسم بعينيه و قطع ..فرانا بسيارتو قدام المطعم نزل وتم داخل كايزرب ويقاد الكول\n\n..وراه توقفات الطاكسي ديال عائشة، خلصاتو ونزلات هازة الصاكادو ديالها \nوعينيها مجبدين فالمطعم بانبهار..اول مرة تشوف شي مطعم مباشرة ولا دخل \nليه.. جاها التعجب والضحك والفرحة فنفس الوقت..دخلات بابتسامة تترمش وتسقي \nعينيها فالناس والطوابل والديكورات حتا شيرات ليها بنت عشرينية طويلة \nوزينها هادئ، من ملامحها باينة الطيبوبة والراحة\n\n\n..بسعادة توجهات عندها كاضحك وكيف وصلات خداتها بالاحظان ودموع كريمة كاينزلو \n\n\nكريمة: ههه ياختي تاتباني فنة كتر من التصاور\n\n\nعائشة: حتا نتي هههه\n\n\nكريمة: گلسي گلسي شنو تشربي\n\n\nگلسات وعينيها كايضورو: هادشي وااعر سعداتكم نتوما ناس المدينة والله\n\n\nكريمة: هههه دابا يطلع ليك فالراس..شنو تشربي؟\n\n\nردت بسرعة: لا لا لا والله مافيا وخاصني نمشي دغيا راك عارفة\n\n\nبامتنان شدات يدها وقالت: شكرا بزاف احبيبة.. فرحتيني مللي شفتك والله\n\n\nبسمات: خلينا من هادشي وعاودي ليا المهم\n\n\n\n...گلس مكانو بابتسامة بعدما سلم عليهم\n\n..تلاتة الاشخاص منهم مرا كبيرة فالعمر هي مديرة الشركة السياحية والشخص \nالرابع اللي منظم لقاءهم قال بابتسامة: هادة هو بلال العوماري..سي بلال \nهادا سي عتمان ..سي بن عيسى ولالة فاطمة مديرة الشركة\n\n\nببسمة جدية قال: متشرفين..وكانعتادر على التأخير اللي مكانش فيدي \n\n\nردت المرا ببشاشة: ماعليش اسي العورابي حنا عارفين لومبوطياج ديال كازا ههه\n\n\nبلال: ميغسي..ايبون ..نبداو؟\n\n\n......\n\n\nكريمة: وفوق كلشي رجع بحالا حتا حاجة ماوقعات هءهءهء وبدا يدير ليا فالمشاكل مع ياسر علاش هاكا علاااش انا شنو درت ليه هءهءهء\n\n\nعطاتها كلينيكس وقالت: گلت ليك راه ولد الحرام مقطر..صافي عافاك متبقايش تبكي غير بلاتي غانلقاو شي حل\n\n\nردت كاتنخصص: اشمن حل اعائشة وهو كايلوح عليا الباطل قدام خطيبي هءهءهؤ علم الله شنو گال ليه حتا تعصب لديك الدرجة\n\n\nعائشة: هو خاصو يتيق فيك ويسمع للقصة من طرفك..داك الكلب فاش جاتو الفرصة كون راه قال اللي كاين واللي مكاين\n\n\nكريمة: هءهءهءهء\n\n\nعائشة: وصافي عافاك البكا ورا الميت خصاارة دابة خاصنا نفكرو فشي حل..هاكي شربي \n\n\nخدات منها الما تتسرب وشوية داوها عينيها للجنب ..سرطات الما مخرجة عينيها \nوغير تأكدات من الوجه شهقات مصدومة والهوف راكبها: هييييه ويلي على \nموصيييبة\n\n\nعائشة: ماالك؟؟\n\n\n\nخرجو عينين كريمة ورعدة الخوف راكباها من صبعها الصغير، بقا وجهها مخطوف \nمنو اللون وعينيها مركزين على شاب تلاتيني لابس شوميز زرقة وگالس مع مرا \nكايدويو ومن ملامحو باينة فيه بو بنات من طينة اللي مايتأمنش ليهم ماحسات \nحتا نطقات بهلع: ااويلي قفرتها\n\n\nضورات وجهها دغيا كاتقاقي بالخوف وعائشة عيات ضور وجهها فالمقهى لكن مابان ليها حد: كرييمة ماالكي ؟؟؟ واش شفتي لؤي؟؟\n\n\nمضورة وجهها ومخبياه بالمونو: هو هو ولد الحراام..\n\n\nضورات وجهها بعصبية كاتقلب: فين هو الكللب فيين؟؟\n\n\nكريمة: ويلي الى شاافني غايدير ليا الشووهة وعمي كاين الفوق هءهؤ\n\n\nعائشة: غيير وريييه ليا فيين وانا نتكللف \n\n\nكريمة: عائشة يالله نمشييو فحالاتنا عافاااك هءهءهء\n\n\nخرجات فيها عينيها: ماتبكيييش سككتي وورييني الكللب فين گاالس\n\n\n....اتناء كلامهم ناض الشاب يجاوب على اتصال وخلا البنت كاتشرب فقهوتها وتتسناه\n\n\nكريمة: م منقدرش ندور..شوفي راه لابس شوميز زرقة وگالس مع واحد خيتي\n\n\nبداو عينيها تايضورو هنا وهنا ومابان ليها الا بلال هو الوحيد اللي لابس \nشوميز زرقة ..گالس وبملامح جدية عطاتو سحر خاص كايدوي مع مديرة الشركة \nالسياحية وتايشرح بايديه وبالوراق اللي قدامو وعلى وجه المرأة باين الرضا \nوالارتياح\n\n\nكمشات حجبانها فيه: واش بارك حدا الزاج وباركة قدامو مرا؟\n\n\nبهلع قالت: ااه وانوضي نمشييو\n\n\nصغرات عينيها مزياان فملامحو الوسيمة وجادبيتو الرجولية: والله مباينة فيه شماتة؟ ياختي فشكل كايبان\n\n\nردت كاتبكي: هادااك راه دييب هءهءهء كنت معمية فيه معمية هءهء\n\n\nعائشة: شفتو كايوريها شي وراق بحالا كاين فاجتماع لا؟\n\n\nكريمة: نوضي الله يستر عليه نمشيو راغايشوفني وخاصاه غير منين يشدني\n\n\nعائشة: بلاتي بلاتي \"شافت فيها بهدوء\" تفرجتي فالفلم الجديد ديال بريانكا وسيف علي خان؟\n\n\nباستغراب تام قالت: لا علاش؟\n\n\nعائشة: ياربي تاهو مايكونش مفرج\n\n\nناضت متوجهة لطاولتو وكريمة عينيها خرجو: ويلي فين غاادة..عااائشة..عاائشة\n\n\n\nشافتها كريمة لإينا طبلة غادة هي تشهق: ااويلي هاادي فيين غادة \n\n\n..بان ليها لؤي راجع كايرد الطيلي لجيبو هي تهز ساكها وزادت خلفة مع الطريق كاتويل وتحاول تشير لعائشة باش تبعها\n\n\nفحديت عملي وبعد مناقشات وعطي ودي فالكلام قال بلال ببسمة راد ضهرو للكرسي:\n والقرار الأخير ليكم..متنساوش باللي الاستفادة غاتكون من نصيبنا مجموعين \nالالة فاطمة، خاص غير اليد اللي تحط فيدك تكون صحيحة\n\n\nبرضى ضكات: تبارك الله عليك..كايعجبوني الشباب بحالك عندهم حماس للخدمة وطموحين \n\n\nحرك راسو بمجاملة ورد: وهاد الحماس هو بيه غازيدو نكبرو خدمتنا ونطلعوها \nلأعى المستويات \"ببسمة جانبية\" حيت مأكد غانربحو من هاد الشراكة بزاف ...\n\n\nشافت فمساعديها حركو راسهم وصارت عندو باش تهضر لكن قاطعاتها عائشة اللي قالت: بونجوغ\n\n\nبلال: بون ج...\"وسع عينيه فاش شافها قدامو واقفة بهدوء\" جوغ\n\n\nرمش وقاد الگلسة وجهو مدهوش من شوفتها وانها كاتشوف فيه هو بالدات..نزلات \nعينيها تترمش والحزن طاغي عليها تتحاول تحبس البكية وقالت ببسمة بزز وصوت \nرقيق كايقطع القلب: ياكما قاطعتك؟\n\n\nجمع حجبانو وضار وراه لاتكون كادوي مع شي حد اخر، عاد رجع شاف فيها وشير لراسو بتساؤل: داوية معايا؟؟\n\n\nالمرا قوصات حجبانها وقالت: سي العورابي شكون هاد البنت؟؟\n\n\nضار عندها محرك فمو بماعرفت وشاف فيها تاني.. عائشة بسمات بانكسار \nوفمقلتيها تجمعو الدموع، دهشوه وطلع حجبانو ولاخرين اللي معاه فالطبلة \nحاضين الفيلم واحد يشوف فواحد مافهمو والو من غير أن منظرها كايقطع القلب\n\n\nعائشة: انا ماجيتش باش نعاود نطلبك..ولا نتحنا على رجليك باش ترحمني ..ماجيتش باش نهين كرامتي مرة خرا ونتا دير فيا مابغيتي انا ج...\n\n\nقاطعها شاداه الضحكة: من نيتك اختي..تتعرفيني؟\n\n\nنزلو دموعها وشفايفها تايرجفو ومعاها حل فمو وعينيه بالله ماقشبل شي وزة: \nماعليش ولفت منك تنكرني كلا مرة هءهء انا جيت نگولك حاجة خرا\n\n\nقاطعها تاني بيديه: لا لا بلاتي واش..واش شوية صاڤا نتي شمن ولفتي ولا مرض انا فين عمري شفتك ؟\n\n\nالمرا بدات تنيرڤا وحالت عائشة ماعجباتهاش: سي العورابي مال البنت؟\n\n\nشاف فيها مطلع حاجب: واشكون هي ااصلا\n\n\nنطق السيد الواسطة بينو وبين الشركة: ا ا بنتي سي العورابي ممساليش دابة ممكن تتسنايه لهيه فاش يسالي غايجي حتال عندك\n\n\nضار ليه مخنزر والخز بدا يطلع ليه قبل مايدوي نطقات عائشة بحصرة: انا بزز \nباش لقيتو، من ورا مالاحني للزنقة ومافكرش يدور وراه.. مافكر حتا فالولد \nاللي فكرشي فدشنو غايوقع ليه \"بلال وسع عينيه الباطل برجليه جاي حتال عندو\"\n هءهء انا صاافي ضعت كللشي ضااع مني حيت تقت فيه هءهؤ باسم الحب عطيتو كلشي\n ولكن \"تتفكر دموع كريمة وتتزير راسها تزيد تبكي\" \n\n\nحركات راسها نافية تتسوف فعينيه وهو حالهم وتكميشة خفيفة فحجبانو بالبهطة \nماقدر حتا ينطق: ولكن حبي مكانش كافي.. ماعمرو كان كافي ليك..ومعمرك \nقدرتيه.. وماعمرك غاتلقا شي وحدة كاتبغيك بحالي\n\n\n\nبقاو كايشوفو فيها متأترين الا بلال اللي كان جامد حال فمو فهاظ \nالفلم..وفعلا فلم واشمن فلم حتا خلعهم فاش ضرب يد بيد وشاف فالمرا كايضحك \nعااد تفكر شمن فلم: كووكتييل\n\n\nالمرا: شنوو؟؟؟؟\n\n\nعائشة دورات عينيها كاتحنحن وهو ناض كايضحك ويقلب بعينيه: كاامييرة خفية \nهاادي بلا مادهشو هههه..احم احم خاالييد خرج خرج ااصااحبي خررج\n\n\nعائشة كمشات حجبانها بحالهم كاملين وهو تايضور راسو على المقهى ويقلب متأكد انو مقلب من صحابو: واخااليد خررج المرررض \n\n\nالمرا شافت فيهم هازة يديها: انا مفهمت واالو\n\n\nشاف فيها مبسم: هاادي لقطة ففلم كوكتيل الالة فاطمة ههه \"شاف فعائشة كايصحم\n ودرعها عندو تاجا على صدرو راسها، خرجاات عينيها تابغاو يتفرقعو وهو \nكايضحك مع المرا ويدو التانية على كتف عائشة محطوطة\n\n\nبلال: ههه فلم ديال الهنود الالة فاطمة وصحابي بغاو يشدو فيا شوية ههه ساعة جاب الله كانتفرج فبوليود \n\n\nبدات كاتنتر وسط ايديه: حييد عليا شمن هنوود انا دااوية بصح\n\n\nكايقلب وراه: ششش ..خااليييد واازمر خررج راعقنااا بك ابناادم \"شاف فيها \nمصغر عينيه ببسمة جدابة\" مبايناش فيك عندك مع التحرميات ءء؟؟ ..غمزها ببسمة\n ساحرة وعينيها فيه مشرعين فعفعها كاملة من الداخل\n\n\nعائشة: ء ب ب شمن تحرميات وشكون هاد خاليد\n\n\nضحك وبحنية مسح دمعة نازلة من عينها والمرا قالت\n\n\nالمرا: اناا مابقييت فااهمة واالو والله تااادخت.. وااش بصح كاضحكي ابنتي؟؟\n\n\nبعدات من ايديه بارتباك وشافت فيه من معدة بخطوات: انا كاندوي بصح وهو بغا \nيتاهمني بالخياانة.. مكاانعرف حظ بهاد السمية وبلا ماتخاف ولدي قادة بيه \nبووحدي سممعتي أصلا ماتستاهلش تكوون اب\n\n\nشهقات المرا وضارت للمساعدين كاتشوف فيهم\n\n\n..بدات هضرتها كاتنيرڤيه وقال مطلع حاجب الفوووق: راه بديتو كاطلعو ليا \nالخز وفخبارك فين اانا؟؟ فاجتماع عمل هي بلعي فمك وعرفي وقت الضحك ايمتا \n\"ضار بنرفسة\" خررج اولد الق**** خرررج بالله تانفررعك \n\n\nالمرا: لا لا هاادشي بزااف..هااد الناس انا يستحييل نخدم معاهم \" بغات تنوض وهو شرع عينيه صافي النقشة بدات طلع\" \n\n\nبلال: كيفااش ناس؟؟ حنا جيينا مجموعين على خدمة الالة المديرة هااد الزعتتر\n اللي داز مااشي بصح، وحتا لو كان كايبقا شي حاجة شخصية كاتخصني انااا مدام\n\n\nالمرا: انا عندي النزاهة هي كللشي اسي العورابي ..وللاسف هاد الصفة ماتملكهااش نتا قليل التراابي\n\n\nهز صبعو بعصبية: جممعي فمك وخليني محتارك كبر سنك وااخا\n\n\nالمرا: لا ااجي ضرربني اسيدي هاادشي اللي بقا\n\n\nقاطعهم الواسطة اللي ناض كايبرد السوق: مدام فاطمة بلا ماتعصبي سي العورابي\n راه مكايناش بحال خدمتو واكيد اللي وقع مع البنت كان سوء فهم بينهم\n\n\nخرج فيه عينيه مكشكش: شكاااتخ*** عليا حتا نتا زمم فممك الله يرحم باااك\n\n\nالواسطة: ا انا غير على قبل الولد اللي...\n\n\nقاطعو: واا ماكانعرفهاااش الق**** فين عمري تادوييت معاها بقا ليا غاانحملها \n\n\nضار بعصبية فين كانت واقفة عائشة لقاها طارت ماليها اتر ولوكان حصلها وراه \nيفلعصها بين ايديه ..المرا هزات ساكها وتمات خارجة والمساعدين وراها..تما \nخنزر وقندش حتا رجعو عروقو باينين ووجهو البرونزي حماار \n\n\nضار للطبلة يهز سوارتو شافو الواسطة وخلعو بداك المنظر وبنبرة صوتو الحادة: هادشي مايوصلش للواليد\n\n\nرد كايقفقف: و ولكن مايمكنش اسي بلال\n\n\nخنزر وتحت سنانو قال: وصلها ليه لاكنتي راجل راه كانقلب غير معامن\n\n\nضار مزغف خارج من المقهى وعينيه كايضورو بحال الشيطان ماربما يلمحها فشي جيهة\n\n\n\nقدام الجامعة حبسات طاكسي صغيرة عليها كانت راكبة عائشة..خلصات ونزلات \nكاترد النفس، قلبها بالخلعة سخف وزعامتها بدات تختافي ويرجع عليها داكشي \nاللي دارت،\n\n\nگلسات فالكافيتيريا وبسرعة صيفطات لباها اوديو يجي يديها وغير رسلاتو صونا \nتيليفونها اللي ماسكتش من مكالمات كريمة ..ردات عليها كاتزفر \n\n\nعائشة: ااالو\n\n\nتكبات عليها: واااش حممقة نتيي قتلتيني بالخللعة عليك\n\n\nحكات شعرها مقوصة حجبانها: انا بيخير..نااري والله تا شداتني الخلعة\n\n\nكريمة: بالسييف اااويلي شديك الحاالة دررتي مااخفتيش ينووض يقبررك ولا توقع فيك شي حاجة\n\n\nخنزرات: درت اللي خااسو يدار وبا كايگول ليا الحيلة حين من العار..علاش \nغاهو اللي يعرف يلوح على بنات الناس الباطل ويفارقهم مع اللي يستاهلهم، \nمزيان تبارك الله..انا كون صبت ندير ليه الشوهة فكازا كاملة باش يتعلم يضحك\n على بنات الناس \n\n\nكريمة: وطيحي عليه البااطل گلستي كاادمعي وتنخصصي تماا اشنو كنتي كاتگوولي ليه؟؟\n\n\nجاتها الضحكة فاش تفكرات تمتيلها: دخلت فالدور نيت والهيلا تيقت رانا حاملة ههههه\n\n\nكريمة: وآآش جاب الحمل للهضرة ؟؟.\n\n\nعائشة: ههه والو والو..نتي فين مشيتي مازال؟؟\n\n\nكريمة: هرربت بجلدي اختي عييت نشير لك تخرجي عندي وواالو بقيت كانتسنط شوية شفت داك بنادم خارج وانا نهرب فيحالاتي للداار\n\n\nعايسة: اينا بناادم؟؟\n\n\nكريمة: اينا بنادم؟ شووفي نتي نييت اختي ماخليتيني حتا ندوي ونضتي عدو كااتجري \n\n\nسكتات تترمش مقوصة حجبانها وقالت فسهوة: اجي بلاتي..عمرك گلتي ليا باللي داك الشماتة عندو نفس كنيتي\n\n\nشهقات كريمة: اويلي كنيتو العوراابي؟ كاايماا كايجيك الزغبية\n\n\nقلبات عينيها : علاه حنا عدنا شي عائلة بعدا بقا غير يجيني..غابا ماعندو لا\n تالي لا والي وماما مقطوعة من شجرة، ماكاين لا خال لا عم لاجد لاجدة\n\n\nبارتباك قالت: و و يقدر يكون ولد داك السيد اللي سكنتو عدو يااك عدو الولاد\n\n\nهزات صوتها: لهلااااا يحييه انا عمي خاصك تشوفيه كي داير شمنك اصواب \nوياكلام..اما مو خلاااص ويطلع هادا ولدهم ؟؟؟ واخا تكون مرضعاه كلبة\n\n\nكريمة: وارااك غلطتي فالنمرة يااعييشة غلطتي\n\n\nردت: أولا عااائشة..تانيا على اينا نمرة داوية؟\n\n\nكريمة: هادااك اللي مشيتي عندو...\n\n\nبوبكر: السلاام عليكم\n\n\nعائشة حيدات الطيلي من ودنها مبسمة لهدوء لباها وقالت: وعليكم السلام ههه\n\n\nضحك وقال: يالله ابنيتي نمشيو\n\n\n\nردات تيليفونها للساك وناضت شادة فيدو اللي مرجع اللور ويشوف هنا وهنا وهي \nجنبو ساقلة وتعض فمها حابسة الضحكة فاش تتفكر عملتها السودة.. عينين بوبكر \nاللي مازگاوش من هنا وهنا, الجامعة فالصبااح مللي جا يقيد عائشة كانت شبه \nخالية مابرگگ فيها ماوالو اما دابة رجعات كاتصبب بولا وبنات منهم الكبير \nومنهم المراهق وغير يشوف شي وحدة واقفة مع ولد يخنزر ويبدا بفمو يتمتم \nاستغفر الله العظيم من كل ذنب عظيم، اما لاساف حس المقزب والتزيار هاديك \nحاجة خرا والدخان من نيفو كايخرج واللي زاد مزندو هو بنتو اللي وسطهم \nكاتقرا..نوارتو اللي بيديه زهرها وسقاها، دابا حطها وسط ناس ماشي من سهمها \nوخايف لاتولي وحدة بحالهم وتبغي تعري وتزير ودوي مع دا وداك\n\nشاف فيها بنص عينيه كايحنحن بصوتو الحرش مطلع حاجبو ويخنزر فكل دكر داز من حداه: قريتو شي حاجة اليوم\n\n\nوساعو عينيه والعرق فجبينها كايتصببط: ا الا ابابا\n\n\nقوصهم وشاف فيها: وعلاش؟ مللي ماتايقريوكم والو علاش يگولو ليكم تجيو االعب الدراري هادا\n\nردت: ا الا ابا غير هو دابا الاستاد تعطل وحنا بقيتا فلومڤي ..ا زعما القسم\n بقينا فالقسم كانتسناو..ا ايوا سالات الحصة وخرجت صونيت علك\n\n\nضور وجهو مكملين الطريق و مزير حجبانو..وصلو لطوموبيلتو طلعات بلاصتها وهو لمكانو وديمارا غادي ويخمم \n\n..اللي عندو البنات همو مامات وهم بوبكر تقال فاش شاف الناس اللي كاتشوف كل\n يوم وغاتبدا كل ساعة تقرا معاهم..ماهموش باللي طينة الانسان هي الاهم \nوافعالو اللي كاتزينو من برا، همو هو هاد التفتح الخارج على اللزوم اللي \nصبح فالانسان، ممتعصبش دينيا ومافارضش على مرتو وبنتو لا حجاب لا نقاب \nباغيها هي وريها هي وشوارها وعينو اللي يكساب هي بنتو الوحيدة عائشة..لكن \nالوضع صبح خالعو والوساويس كاتلعب عليه..انو شي نهار يلقا بنتو \nتبدلات..وولات تابعة التصاحيب والولاد واصحاب السوء حتا تصبح غارقة فيه \nللقاع\n\n\nعائشة: بااباا..باابااا\n\n\nضار ليها ملهوط: ه هاا؟ \n\n\nعائشة: راه وصلنا وفتي الدار مالك سهيتي\n\n\nفرانا السيارة وهي حيدات السمطة كاتسرق منو الشوفات وقبل ماتنزل قال بهدوء مضيوم: طلعي ابنتي للدار انا غانمشي نجيب لبنا ماناكلو\n\n\nباست ايدو وقال كايتنهد: الله يرضي عليك انوارتي الله يرضي عليك\n\n\nبسمات ونزلات راجعة لدارهم اللي فاتو وهو كدلك نزل سد الباب بالساروت وتم غادي يديه ورا ضهرو كايخمم وساهي قدامو فالطريق\n\n..الطريق اللي منو جاية سيارة بلال وفيها كان راكب عاقد حجبانو شوية وساهي \nحتا هو ..وقف بوبكر فبلاصتو كايحقق فيه ويشوف واش هو ولا لا فحين بلال \nفرانا ونزل كايحك حاجبو وجاي على رجليه ماشافوش بتاتا.. كحل بوبكر بالعما \nوكشاكشو طلعو ضار كايقلب منين يدوز ويغبر، عاد خطا خطوة هو يسمع تصفيرة \nمجهدة وإسمو وراه خلاه يسد عينيه مغدد ويتمتم: صبحنا على الله والنبي رسول \nالله\n\n\n\nضار لقاه عاد كيف وقف وراه وقال مخرج فيه دوك العينين: ااشكااين شبااغي\n\n\nحنحن بجدية وبملامح جامدة قال بهدوء: بغيت نطلب منك السماحة..البارح ماشي بلعاني ضربتك ولكن زربت ومافكرتش مزيان..سمح ليا \n\n\nطلعو ونزلو مخنزر نافخ صدرو للقدام واللي فيه ماهناه حس الشعرة مايحملها فيه\n\n..بلال طلع حاجبو وبسم شوية كايشوف فيه..عارف طينتو كيف دايرة وعارف راسو دوزها عليه بالمعقول فاش كان مراهق ..\n\n\nبسم وقال بمباغتة: واراه قلبك كبير زعما وتتسامح دغيا ..ديرني تانا بحال ولدك وسمح ليا \n\n\nبسرعة رد: الله ينجيني تايكون عدي گرن بحالك\n\n\nطلع وجهو كايضحك وبوبكر قال منرڤس: دابا طلقني راعدي مايتقضا\n\n\nربع ايديه بضحكة و قال: من هنا اسيدي ممحرك الى ماسمحتيش ليا \n\n\nرد : على اينا وحدة اولدي..ديك الحرقة اللي گبصت وراها يدي شهر ولا \nالتفليقة اللي هااهي باقا ببانظتها ولا على زباالك اللي دوزتي عليا، \nغااگوولي اينا وحدة فيهم\n\n\nحك رقبتو مبسم وحشمان منو: واكنا صغار و غير كانضحكو معاك وسع قشابتك شوية \n\n\nرد: كاضحك معاايااا؟؟..علاه الضحك عدك هو تخلي بنادم تاايقيم الصلاة وتلوح \nعليه الحرام ديال القنبول وجهك هاداك وگفاك بغيتي تسكت ليا القلب \n\n\nرد كايطنز: شوفها بعدا من الجانب الايجابي، حتا كون سكت ليه القلب غاتمشي راكع موضي من صلايتك للجنة نيشان هههههه\n\n\nمصبرش وطلقها ضحك، بوبكر شاف تاشاف حرك راسو بلا حول وبغا يدوز كونما هو اللي شدو: هههه غير ضاحك والله اعمي لاراك عزيز عليا\n\n\nتنتر منو: وحييبد عليا الهيه مانعزااز عدك ماتعزااز عليا\n\n\nبلال: واصاافي اعمي سمح لينا راه ولينا جيرااان زعما وعار الجار على جارو.. ياك؟\n\n\nسكت كايخنزر بطرف عينو وكايبرد السوق شوية حشومة يدير راسو فراس البراهش \nحشومة..خنزر فيه بجنب عينو وقال بصوت خرش: تاتعرف شي سناك هنا؟\n\n\nبسم وقال: كانعرف واحد كايدير داكشي ديال الدار، نقي وبنين ولكن جا فالدرب التحتاني..انا نوصلك زيد\n\n\nشاف فيه من الفوق للتحت: و تاماعدك شغل؟\n\n\nتنهد وضحك مفقوس: ااودي دعوتك خرجات فيا هههه طلع طلع\n\n\n\nطلعات للدار نيشان حطات السكادو ديالها فالبيت دارت الطيلي يتشارجا وخرجات \nتاني للصالون،خدمات التلفازة تتفرج وتتسنا باها يجي ومرة مرة ترمي عينها \nللزنقة تشوف الغادي والجاي\n\nدرب سلطان كأي درب شعبي فيه فين تسقي عينيك وتمتعيهم التواتز لا من البنات \nوالا الدراري، اكترية لاكانو ولد الشعب الدم الحار والكلمة الحرشة .. حتا \nكاتسرح فشي حد وفيه تسها بلا ماتشعر ولا تدرا كاتلقا صورتو كاتصور قدامها \nوعينيه المجبدين وصغوريتهم فاش تايضحك..زارتها الغمزة اللي غمزها وهو مدعها\n وصط ايدو والغمزة اللي تغمزات فأول نهار حطات رجليها فكازا..حلات عينيها \nشوية بشوية تتفكر العينيه، الطولة والتجريدة والشك واكلها من ساسها \n\n...التلفازة شاعلة قدامهة. الناس برا غادة جاية والجارات منهم اللي مجموعات\n قدام الدفة ..الا هي، بقات مبلوكية تتتشوووف وضرب أخماس فاسداس..بصدفة \nضارو عينيها لدار تاج الدين وخرجو فاش قشعات الموطور كحل محطوط تما..نفظات \nدماغها فيساع وبدات تتمتم\n\n\nعائشة: لا لا ااويلي لا..ويلي لا\n\n\nناضت فحالها للكوزينة تشرب وتسرح الحلق اللي نشف ليها بالخوف\n\n\n.......\n\n\nدخلو لمطعم بسيط فيهم كراسي قلال معدودة وتبسيمة بلال سابقة تخنزيرة \nبوبكر..يضور يضور ويطلق القرطاس خصوصا فاش يشوف شي حد وقف على بلال وبدا \nيسلم باحترام كبير وهو تواضعو وقشوبيتو معاهم تاتخلي النفس مرتاحة ليه\n\n.. إنسان طيب وقلبو بيض مكايعرفش يشد فقلبو ولا حس الكره شناهو وواخا يكون \nفقمة العصبية يمكن بدورة وحدة يرجع ضاحك متناسي الموضوع ومخليها فيد الله\n\n\nوقف على الكونطوار وقال كايحنحن: با العربي\n\n\nطلع فيه الراس راجل كبير فالعمر رقيق تابانو عضامو والشيب فلحيتو ..زادو \nتكمشو ملامحو فاش بسم ببشاشة لبلال وقال بفمو الممحي من السنان\n\n\nبا العربي: مرحبا مرحبا بولدي بلال هههه آش حب الخاطر كيف ديما تاني هاا\n\n\nضحك بامتنان وقال: كيداير بعدا كيغادي مع الصحيحة شرفتي ولا مازال شاد\n\n\nبا العربي: من فضلك اولدي بارك الله وفيك وفالوالد الله يطول لينا فعمرو راحناا بيييخير ومك حليمة تاضل تسول عليك\n\n\nبلال: الله يحفظك ابا العربي وصل ليها سلامي \n\n\nبا العربي: مبلغ ههه آاش حب الخاطر\n\n\nضار شاف فبوبكر وقال: عمي شنو تاخد\n\n\nحنحن مقرب عندهم وقال: السلام عليكم الشريف\n\n\nبا العربي: واعليكم السلاام\n\n\nبوبكر: عطيني واحد ربعة الكسكروطات ديال الكفتة مشوية.. وواحد قرعة الموناضة وشي جوج كواعط ديال الفريت\n\n\n\nبلال طلع حاجب باستغراب وبا العربي قال: مرحبا اسيدي مرحبا دابا يحضر\n\n\nبوبكر: الله يكبر بيك الشريف \n\n\nبلال: زيد نبركو بينما وجدهم لك\n\n\nتبعو للكراسا، گلس حاط تيليفونو وسوارتو قدامو وبوبكر حداه شاف فيه وقال \nكايحاول يحيد بيناتهم التشاش ويقاد الخواطر: هي صافي نويتي تسكن فالمدينة\n\n\nرد عاقدهم لبعيد: الى كتب الله\n\n\nبلال: مزيان..بعدا جيتي بوحدك ولا جايب معاك المدام\n\n\nتفكر عائشة هو يخرج فيه عينيه: تاسووقك ..اييه جاي مع مررتي اشمشالك\n\n\nطلعو ونزلو: آه آه آه على نقشة الله يستر ههه برد برد رالطونسيو غايطلع\n\n\nهز فيه صباعو بجوج: نتا غااطلع ليا السكاار والملحة والزييت خلي علك بنتي فالتيقار..اداااك بو بنات فرق علك بنتي ولا را مغايعجبك حال\n\n\nبقا مهدن فگلستو وباستغراب قال: علاش نتا عندك البنات؟\n\n\nرد: شمن بنااات؟؟\n\n\nجاتو الضحكة: دابا گلتي بنتي\n\n\nخرج عينيه كايتمتم: م مررتي گلت مررتي شمن بننت \n\n\nبلال: عمي زگي معايا عافاك وبرد. تادابة ماگلنا والو نتا اسيدي ماعدك بنات هههه صافي بردتي\n\n\nبوبكر: عرفتي ااش دير ..دااك الشوااا كوولو تانييت تاكل فيه جغدييد\n\n\nناض وخلاه كايضحك ويدور فراسو بلا حول..ناض مهدن هز مسائلو ومشا للكونطوار قال: با العربي.. داكشي وجد\n\n\nبدا كايجمعو فميكات: هاهو منضي هههه\n\n\nجبد بزطامو خرج ربعة الزرقات، طواهم وحطهم على الكنوار وهز داكشي: الله يحفظ وسلم على الميمة\n\n\nخرج وخلا العربي من وراه كايدعي ..شاف هنا وهنا هو يبان ليه غادي قاطع \nالشانطي كايتمتم و يديه ورا ضهرو ..ضحك وتبعو بشوية كايعيط ويعاود وهو حلف \nلاضار\n\n\n\nرجليه برجلو تاوصلو للدرب مد ليه الميكة بلا كلام وزاد خلفة لدارهم ..دخل \nوخلا بوبكر غاكايشوف حل ديك الميكة وضرباتو ريحة الشوا مجهدة رجع سدها \nعاقدهم وتمشا تاهو لدارو معاجبو حال أنو يخلص عليه، ومالقاهاش من الصواب \nيدق ويمدها ليه قدام والديه اللي تايحتارمهم ولو انو فرطوطو ولدهم\n\n\nبلال طلع للفوق داز على الصالون فين بارك باه هاد الاخير غير شافو حيد الپيسي وقال: أمضرااا؟\n\n\nدخل للكوزينة: ممممم\n\n\nتاج الدين: كيفاش امممم\n\n\nحل التلاجة جبد منها قرعة باردة طاح عليها طيحة وحدة وغير ضار لقا باه واقف قدامو\n\n\nبلال: غاتوحلها لينا اصاحبي\n\n\nكمش حجبانو: مالك معصب\n\n\nبلال: ممعصبش..نتا معصب؟\n\n\nرد: لا\n\n\nبسم ليه: مزيان\n\nرد القرعة وضار عندو طبطب ليه على كتفو وتم خارج يطلع لبيتو\n\n\nتاج ضور معاه عينيه: ايه ايه ايه ااجي بااقي مدوينا فداكشي\n\n\nجاوبو بلا مايوقف: گلت غانتكلف هي غانتكلف رتاح الواليد\n\n\nدخل لبيتو سد وراه الباب وتم غادي للسرير ..جبد تيليفونو مقوصهم كايدوز \nأبيل وحطو فودنو..رجعات ليه التغوبيشة ورجعو ملامحها الكادبة لدماغو \nنيرڤاوه تاني وفخاطرو بدا يتحلف\n\n\nخالد: الو\n\n\nرد: خرجتي ليا الڤيديو\n\n\nخالد: وعليكم السلام..الحمد لله دابا راك مبرد عرفتي كبيلة كيف كنتي اعاافية وشعلات\n\n\nبلال: واطفا نتا وگول واش خرجتي الفيديو\n\n\nضحك وقال: مشيت للكافي وطلبت السيدي ديال الكاميرة اللي كاتصور لداخل.. هاني دابا كانتفرج فيهم\n\n\nبلال: مزيان ..قطع اللقطة فين بانت وسيفطها ليا..وحنزز مزيان لايبان لك هادا اللي مسيفطها\n\n\nخالد: صاافي تهنا هههه باطل أسود بيوم أبيض زهرك واعر\n\n\nرد مغدد: من داكشي الرفيع..خاصها غير طيح بين ايديا وتشوف زهرها هي كيداير\n\n\nخالد: دابا علاش غاتكون دارت ديك الحالة كاملة زعما بصح مكاتعرفهاش؟\n\n\nفرس سنانو بعصبية: يا شي حد سيفطها..يا كاتفلا \"سكت شوية وقال\" واخا مبايناش فيها برهوشة\n\n\nخالد: من دوك الفعايل راها برهووشة \"سكت وضحك قائل\" با با با اتيتيزة هاا ههه الشعر والخديدات والفي..\n\n\nقاطعو مغوت: تجمع الميكروب مالك ماتاتفرق بين الضحك والمعقوول \n\n\nرد كايضحك: واتيتييزة من دوك بريئات بنت مامب..والله كون ماشفت بعيني لاتيقت\n\n\nبلال: سيفط المرض دغيا وكولها تاگاع\n\n\nقطع ولاحو على السرير عاد ضار كايحيد الشوميز ديالو ..حل الپلاكار جبد \nتيشورت بيض وشورط گري خفيف حطهم على السرير وبدا ينصل صدايف الشوميز مصغر \nعينيه ودماغو كايفكر\n\n\n\nسي بوبكر حتا هو دخل لدارو ولكوزينتو، حل ديك الميكة وجبد الطباسل فين يحط \nالكسكروطات ديال الشوا بالفريت والريحة منتاشرة فالدار كاملة، واصلة حتال \nعند عائشة اللي كانت مقردة فالارض قدام بلاكارها تاطوي فالحوايج اللي حلفو \nلاساو ..خشاتهم دغيا تاتكمل اللي بقا وخلاتو محلول يتهوا شوية، ناضت لبسات \nپانطوفتها وتمات نازلة عندو ومع الدخلة شمشمات وقالت: الللله ههه توحشت \nالقطيبات ابا الله يعطيك الصحة\n\n\nضحك وجهو المكشر تاتكمشو جناب عينيه وتسدو\n\n\nبوبكر: يااشتي لاتگولي باك متيتهلاش فيك\n\n\nعنقاتو من اللور بامتنان: مكاينش اللي كايتهلا فيا قدك ابا..لهلا يخطيك عليا\n\n\nرد متنهد ببسمة: الله يرضي عليك ابنيتي \"ضار باس ليها راسها ورضاتو عليها \nديما ففمو ..هز الطباسل مدهم ليها وبابتسامة شداتهم\" دي هادو ابنتي للصالون\n وانا غانجيب الموناصة والكيسان \n\n\nعائشة: واخا ههه\n\n\nخداتهم للطبلة اللي فالصالون ..حلات السرجم تدخل شميشة ربي وگلسات عاطياه \nبالضهر، الطلامط ملاسقين مع الحيط والسرجم محدور ملاسقها نيشان..\n\n\n...\n\n\nنزل التيشورت على كرشو وبخطوات تقال مشا وحل السرجم يتنفس شوية الهوا ويقاد\n المجاج اللي تزاوط ليه فهاد النهار..نهار بدا كحل من داكشي المعتبر وباطل \nصحيح تلاح بين رجليه\n\n\nشاف لقدامو نيشان وصغرهم بتعجب فالبيت الانتوي اللي كايبان قدام وجهو \nمباشرة وحوايج ديال البنات مزلغين تايبانو ليه..منهم شوميزات ودجينز \nوكسيوات موردين الوان واطوال، خلاو حاجبو يطلع والفضول فدماغو كايزنزز\n\n..سمع الدقان فباب غرفتو وقبل مايدور نزلو عينيه لسرجم الصالون ديال دار \nبوبكر ولمح شعرها اللي تايبان منو شوية..تقادات بلاصتها فاش جا باها \nوتسوخرات كتر حتا صبح شعرها كلو كايبان قدام انظار بلال ..اللي ضار بهدوء \nجيهة الباب حلو ولقا باه مخنزر فيه ومزير تيليفونو \n\n\nغمزو وايديه فجياب الشورط: مالك؟\n\n\nرد بعصبية: ممااليش ..ماالك نتا وماال السيد اللي سيفطت معاك ضاربين \nالطم..ساكتين على خزيت بالسلاامة غير گول گررر ماحد الهضرة ماوصلاتنيش من \nشي قرينة هرا\n\n\nبلال: باغي تسمع شي حاجة ماتعجبكش؟ \n\n\nتاج الدين: ديرها غازوينة توصل توصل\n\n\nرد: بااقي مادرت عاد ناوي\n\n\nتاج الدين: اشناوي دير بالسلامة\n\n\nزفر وقال بنبرة تقيلة جدية: الواليد..درنا صفقة بيناانا ياك؟ انا غانجيب لك\n كونطرا مع ديك الشركة وكونطرا صحيحة.. ونتا ..غاتعطبني الطوموبيل اللي \nشريتي الصيف الفايت ..زممنا وتافقنا دابة لاش مصدع ليا راسي؟\n\n\nسرط لسانو مغدد ورد: واخا هاهو ساكت..الله يحضر السلامة وصافي\n\n\nبلال: أمين\n\n\nضار تاج الدين نازل وبلال وراه بعدما سد بيتو..حنحن وقال مقوصهم بحيرة: بغيت نسولك..داك عمك عندو البنات\n\n\nضار ليه بحال الجن مطلع حاجبو: علاش كاتسول؟\n\n\nضحك وقال: بغيت غير نعرف مالكم واش منسولش؟\n\n\nتاج الدين: يسولو كاملين إلا نتاا\n\n\nطلع حاجب: علاش؟\n\n\nتاج الدين: حيت بو بنات..بعد من عمي راه غايتيري فيك\n\n\nمشا وخلاه بلاصتو ..تبعو وقال: هي عندو البنات\n\n\n\nتاج الدين: ونتا اش مشالك\n\n\nدار راسو مسمعوش: ولكن زوينة \"ضار عندو وبلال گلس\"غير من شعرها باينة متوتزة\n\n\nبحذر هز فيه صبعو\" اهيا اهيا راه باها باقي مكتعرفوش مزيان بالله تايتيري فيك\n\n\nبلال: هههه داك عمك واللهيلا مضروب فراسو \n\n\nگلس قدامو وهز البيسي تاعو: عطي بالتيسااع للسيد را والله ومشا تاشكا بيك لاتدخلت مانعرفك ماتعرفني\n\n\nبلال: عارفك اسي العورابي عارفك الله اودي\n\n\nتاج الدين: واهاودني\n\n\nتحل البابودخلات هيام هازة تقدية وبالعيا تتنهج ..حيدات المونطو الخفيف وسرحات شعرها بصباعها\n\n\nهيام: بلال\n\n\nبلال: وي \"حط التيليكومونض وناض عندها..باس على راسها وهز داكشي للكوزينة تليقلبو\n\n\nبلال: عاد ناوية ديري الغدا !\n\n\nدخلات عندو تتگفض: طفيت عليه عاد خرجت..درت الگغاطان اللي تايعجبك وپيتزات صغار\n\n\nبلال: مزيان..انا غانحط هادو بلاصتهم و ناخد شوية ندوقو\n\n\nهيام: عاارفة تدويقتك كيدايرة تسنا حتا نحطو كلشي\n\n\nضار بوجهو عندها وهو كايستف الخضرة فالتلاجة: كرشي مكنتحكمش فيها امي \n\n\nضرباتو لكتفو: ماما اشمن مي \n\n\nبلال: هههه ماما بنتلك عندي ربع سنين\n\n\nهيام: ومالك كبرتي.\n\n\nبلال: لا ههه\n\n\nهيام: هاكاك ههه\n\n\nغوت تاج الدين من الصالون: وابغينا نقسيو باراكة من التكركير نتي وداك ولدك\n\n\nبلال ضار عندها بهمس: بغبت غير نعرف فين كان عقلك حتا ديتي هادا\n\n\nتاج الدين: راه سمعتك ابن الحمار لاخر تاتخرج ونتفاهمو\n\n\nبلال: والهيلا حمار على ودنين عدو اه اه اه\n\n\nهيام: هههه سير سير\n\n\nخدا طبسيل حط فيه تلاتة الپيتزات وكاس ديال عاصير وخرج فحالو تايضحك وباه مخنزر فيه من اللور\n\nطلع لبيتو وسد الباب برجلو، هز الطيلي ومشا گلس فالفوطوي اللي جنب السرجم \nوالطبسيل والكاس حطهم حداه..لقا ميساجات كتار واصلينو وفيديو جاي من عند \nصاحبو، خلاه تايتيليشارجا وبدا يخشي ففمو ماكلة السبوعة وحدة ورا وحدة حتا \nسالاهم نفض ايديه كايندغ وهز الطيلي مرة خرا مخدم الڤيديو من أول ماوقفات \nعليه، تايشوف ويغزز الپيتزات بسنانو ويخنزر فيها: تاع اللي ياكلك على هاد \nالفعايل \"كبر صورتها وزاد خنزر\" ولكن بنت الحرام زوينة\n\n\n\nعائشة: بابا يالله\n\n\nبوبكر: هاانا ابنتي هانا\n\n\n..خرج عندها كايقاد جلابتو الخضرة على كتافو وهي واقفة تتشوف فيه..لابسة \nتريكو خفيفة شيبية طويلة للركبة ودجين زرق غامق مع سپادرية بيضة خفيفة \n..جامعة شعرها كوت شوفال وفعنقها سليسلات نازلين على التريكو بشكل انتوي\n\n\nعائشة: دابا مزيان حسن لك من داك الكومپلي ههه\n\n\nشاف فيها ضاحك: ياك بعدا\n\n\nعائشة: معلووم\n\n\nضحك عاجبو الحال وغير شاف فدوك السلاسل اللي دايرة بدا يمحيها: الله ابنتي اش داكشي قاجة بيه راسك\n\n\nشافت فيهم: هادو سلاسل\n\n\nرد وهو كايشوف فيهم: سلاسل؟..علاه السلاسل هوك تايكونو\n\n\nعائشة: هادو هاكة دايرة لاموض ديالهم\n\n\nبوبكر: حيدي حيدي ابنتي دوك الجوالق راغايقجوك ومتقلة بيهم عاد قرجوتك كلها غاتزراگ\n\n\nقالت دايرة ليه خاطرو: وااخا ابا هاهوما \n\n\nحيداتهم ودارتهم فالساك عاد قال: الله يرضي عليك.. يالله ابنتي\n\n\nعائشة: هههه زيد\n\n\nنزلو بجوج للتحت و خرجو، الطموبيل مافراناهاش حدا الباب داكشي باش تمشاو \nعلى رجليهم حتال راس الدرب فين مركونة..دار ايديه فجيبو تايقلب وكمش حجبانو\n بالفقصة\n\n\nبوبكر: الله يفكرنا فالشهادة يخخخ\n\n\nقوصات حجبانها: مالك ؟\n\n\nبوبكر: نسيت السوارت\n\n\nردت: فين نسيتيهم ؟\n\n\nبوبكر: فجيب داك الحرامي ديال الكومبلي ..بقاي نتي هنا ماتحركيش انا غانرجع نجيبهم\n\n\nعائشة: واخا ابا\n\n\nمشا راجع فحالو للدار وخلاها واقفة تتشوف هنا وهنا .. داز من حداها واحد من ولاد الدرب المشومرين اللي حاضين غير هادي وهاديك \n\nسكاناها مزيان بعينيه وقاد الصوفيطمة مقرب ليها وبفمو الخانز قال: اافيين التوت صافاتوون\n\n\nبجمود ضارت هاكا وهاكا وشافت فيه كاتشير لراسها: معايا اخوها؟\n\n\n\nطلعها ونزلها مهبلو صوتها: بانت لك شي فراولة هنا من غيرك\n\n\nخنزرات مطلعة حاجب: سير سير اخويا را مغايعجبك حال \n\n\nرد طانز: هههه اش غاديري..شوفي عطيني غالنمرة انا را ناوي المعقول\n\n\nخسرات وجهها بقرف: تاتكون داير كمارتو عاد دوي عليه..گلب السيكتور الله يستر عليك\n\n\nرد: تارا من هنا مامحرك لاماديتش النمرة\n\n\nشافت وراه ووسعات عينيها: صافي هادشي اللي بغيتي هاهو جاي\n\n\nرد: شكون جاي؟؟\n\n\nترفع من اللور بشنقة وحدة من بوبكر ودورو عندو قاجو من الكول بدوك الخباطات\n اللي يكساب عائشة رجعات اللور تتقفقف والدري ولا الدري يطلب ويشوف الموت \nقدامو: ا العاار اعمي العاار\n\n\nخرج فيه عينيه بحاال قباط الروااح: يعععمي لباابااك العينيك اعوورااجة ااااش موووقفك هنا لشمكااار تاع بوووك\n\n\nرد بتمتمة مقجوج: و والله تاراني ناوي العقول ه هانتا راكنت كانسول على الدار باش نجيب الوليدة ونخطب بنتك والله اعمي\n\n\nداه وجابو حتا داخ وغوت فووجهو: وشكووون گااالك عدي البناات ياولد الحراام \n..انااا ماااعدي بناات للشمكاار تاع بوووك ترجلتي بعدااا بقاااا لك غاتخطب \nبغيتلك خبااااااطة تخبطك\n\n\nالدري ولا باغي غير السلاكة من يديه ووجهو رجع حمررر: ا اااه المدام ديالك هادي ههه م ماعرفتهاش والله ماعرفتها سمحليا اعمي سمحليا\n\n\nبغا يبوسليه كتفو ودفعو عايف' كحز علياااا فمك الخانز لهيييه الله يتبعك للبلاااا\n\n\nعائشة شدات فيه كاتبرد السوق وقالت: صافي ابا يالله عافاك بلا ماتعصب راسك معاه\n\n\nهز فيه صباعو كاينهج: والله ونعااود نشووفك كاتبسل على شي ولية حتا نجيب \nالعتلة ونحفر ليك داك الراس كتر ماهو متقووب \"غوت تاقفزو\" كاااااتسمع\n\n\nحرك راسو ومشا تايزرب يدور يدور ويشوف فيه حتا تساطع مع عشيرو: ههه ابشويا علك مالك مخلوع\n\n\nجاوبو كايلهت: نااري اساط واحد الشاارف مصطي ماتفكيت منو غابزز\n\n\n-...: تاشكون هادا نمشيو نغيزو ليه\n\n\nالدري: الا لا هادا راه ولد الدرب عاد سكن\n\n\n-....: عاد سكن؟ فين هادشي\n\n\nالدري: على ماسمعت راه من فاميلت ولد الدار الكبيرة\n\n\nوسع عينيه بهلع: ومالقيتي معامن توحل غامع فاميلة بلال بغيتيه يقبرك\n\n\nالدري: وماشي معاه مع مرتو \n\n\n....: نااري قودتيها\n\n\nالدري: تارا ماكنتش عارفها مرتو عرفتي كبدايرة ويلي ويلي\n\n\nغمزو وقال: كيدايرة؟\n\n\nجمع صباعو وباسهم: قووقة ومتوتزة..ولكن داها الشارف \n\n\n....: هههه زهرهم اخاي زهرهم\n\n\nالغظري: يالله تهلا نمشي نشرب شحفت\n\n\n....: سيير سيير ههه\n\n\nمشا فحالو مرعود وخلاه كايضحك ويضور راسو مكمل طريقو حتال حدا مول الحانوت \nفين واقفة شلة الدرب.. منهم النقي ومنهم المبلي جامعاهم حومة وحدة وولاد \nسيكتور واحد..سلم وكان بلال جاي فالطريق بلا ماينتابه ليه وبدا يقول: \nادرااري ههه عصيبيصة كلا قتلة تاني اليوم فراسكم علاش؟\n\n\n\nبلال: ارا شي قرعة هاواي باردة \n\n\nمول الحانوت: هي اللولة\n\n\nمشا يجيبها ليه وبقا هو واقف كايقرقب صباعو مع الكونطوار حتا طاحت فودنو: مع من بعدا؟\n\n\nرد عليهم الدري عاطي بضهرو لبلال اللي داير معاهم ودنو\n\n\nالدري: مع داك الشارف اللي عاد سكن فالدرب ههه\n\n\n...: وشكون هادا؟\n\n\n.....: سكن فدار مي عيشة اصاحبي ههه\n\n\n....: اوااه اللي من فاميلت العورابي هههخ مسخووط مو هاداك\n\n\nالدري: ههه مسخوط مو وباه تا كون عرفتي اش دار بعدا\n\n\n...:اش دار؟\n\n\nالدري: تبسل ليه على مرتو هههه ماحسو حتا شنق عليه هههه\n\n\n....: سالا من برهوشات افين وداز للميمات\n\n\nالدري: ااشمن ميمة راختك قدامها تبان مها\n\n\n....: ايه ايه ايه اجااب ختي للهضرة\n\n\nالدري: وغامتاال اساط مالك شعلتي..الدرية بااقة صغيرة وتيتييزة ولايني داها الشاارف ههه\n\n\n....: بقات فالشيب تارالموطور هو كلشي\n\n\nالدري: الموطور عدنا حنا اما هي مسكينة تلقاها كاتقدي غالبشمع\n\n\nبلال خبط يدو على كتفو: هوا اللي غانبركك عليه اولد زوبيدة\n\n\n\nبداو كايكحو الدراري ووقادو الوقفة شي تفرتك لدارهم وشي بقا يتفرج والدري \nمول الخبار دار عند بلال بوجه مخطوف وضحكة صفرة: ه ههه خويا بلال\n\n\nخنزر وطلع داك الحاجب حتال السما: عاود شنو گلتي شكون هادا اللي تبسل؟\n\n\nالدري: و والله ماأنا اخويا بلال عصيعيصة هو اللي دار\n\n\nجرو عندو مزيان تاتهز من الارض ملااوط، شاف فيه من الفوق للتحت كلو رقيق \nمافيه مايهز الدقة اصلا وفمو كاياكلو ...خنزر كتر وقال بنفس حارق: غانعاود \nنسمع فمك جبد شي حد من عائلتي..غانجي حتا لداركم ونهبط لخويا السروال \n\"غمزو\" ياك فهمتي\n\n\nوالرعدة شاداه جاوب: ف فهمت اخويا فهمت\n\n\n....: خوويا بلال واش غاتدي على هادا صاافي اصاحبي طلق الميكروب\n\n\nالدري: الله يرحم الواليدين اخويا بالله تاكت غاضاحك\n\n\nدفعو تارجع اللور: روول يالله\n\n\n....: فمو كاياكلو اخاي ماديش عليه\n\n\nضار للحانوت بلا مايجاوب حد هز القرعة بالنترة وبدا كايقلب حتا بان ليه دري صغير دايز صفر ليه وقال: دي هادي للدار وگوليهم هانا جاي\n\n\nمشا الدري كايجري وهو ضار من الطريق لخرا غادي لخزيت، وقفو اللي كانو باركين وقالو: نمشيو معاك نربيوه اخاي بلال\n\n\nرد بلا مايصور: مايتبعني حد\n\n\nگلسو بلاصتهم ودار واحد عند لاخر: قودها البرهوش عمرو مازال يدور بشي وحدة هههه\n\n....\n\nفدار سفلية فوقها باقي طوب وبابها قزديق..خبط جوج خبطات تا تزعزع وسمع صوتو\n كايغوت من الداخل: اماالنا على الخبيط واخا تكوونو الحناااش\n\n\nحل وقبل ماطلعو الصدمة شنق عليه ودفعو لداخل دارهم على الحيط ووجهو كايخلع قدامو: البنت اللي وقفتي عليها اليوم\n\n\nرد مخنووق وضهرو وراه مقسوم: عمرري نشووف فيها بالله تانقلب السكنة انا گااع اخااي بلال\n\n\nرد كايفرس سنانو: ياغاتجمع معايا.. ياعينيك غانجبدهم ليك\n\n\nحرك راسو بسرعة قرب يسخف من التزييرة اللي دار ليه، دفعو من يدو جا طايح \nكايكح ويرد النفس..وهو خرج من تما قاصد دارهم والعصبية طالعة ليه من بعيد \nكايبان ماشي على برجو..وصل للباب وصونا ليه الطيلي وقف وفتح الخط: الو\n\n\n...\n\nطوات ماتبقا من الحوايج وسدات البلاكار كاتتنفس براحة..ضارت للشرجم حلاتو \nوالهوا داخل يهوي ليها البيت ..شافت الفوق وللتحت والجنب بسرعة ردات عينيها\n للتحت وعينيها بالصدمة كايوساعو حتا قربو يخرجو\n\n\n\nطلع راسو صدفة وتخبات بسرعة كاترعد بالخلعة فحين هو عينيه تقوصو وقال: صافي خلي حتال غدا دابة مشغول\n\n\nردت كاتحلون وصوتها رقيق هامس: ومالك معصب\n\n\nزفر: ممعصبش اسارة ساعة لله\n\n\nسارة: ممم هي لقيتي البديل اسي العورابي\n\n\nرد: بلوكيتك؟\n\n\nضحكات برنة: لا ههه\n\n\nبلال: ادن باقي\n\n\nقطع وحل الباب طالع لدارهم.. عائشة زادت خرجات عينيها فداك الباب وماحسات الا وهي نازلة لتحت كاتعيط بالجهد\n\n\nعائشة: بااااا..بااا\n\n\nخرج عندها كايجري هاز معلقة باش كايحرك الروز ومخرج عينيه: ااشكااين مااالك\n\n\nردت كاتمتم: و و ولد خوك\n\n\nزاد خرجهم: مااالو!!!!!؟؟؟؟\n\n\nعائشة: عندو ولد كبير طويل شعرو مازعر ماشهب مگلضم وزين فوجهو؟\n\n\nزاد خرج عينيه وقالت بسرعة متدارية شنو قالت: غ غير ح حيت ديك المرة فلافاك شفتو وماعرفتوش\n\n\nبوبكر: دواا معاااك؟\n\n\nنفات بايديها بجوج: لا لا لا مادواني ماحاداني\n\n\nهز فوجهها ديك المعلقة حتا طارت عليها حبة ديال الروز: نهااار يجي يدوي \nمعااك عطييه حتا يدور ودوري ليا نجي لييه..انااا غداااا عالنبووري غانمشي \nنبدلك من ديك لفااك ماااتبقايش تم\n\n\nولات حمرا وتترمش لتحت: ويلي ابا ا اشمن فاك راه سميتها لافااك\n\n\nغوت كايشير بيدو: فاااك مااتسوا ماتصلاح غاملي كايقرا فيهااا دااك فرطوطووو\n\n\nعائشة: لا لا لا راه ماتايقرااش تم غير جا صدفة والله ابا متايقرااا تم\n\n\nسكت تاينهج ورجع قال: وتعااودي تشووفيه گوليها ليااا\n\n\nعائشة: ااه اه والله\n\n\nضار للكوزينة كاينهج ويبرگم وهي جرات حنكها البكية شداتها: ناري قفرتها قفرتها دعيتك الله اكريمة هءهؤ\n\n\nطلعات كاتخبط فالدروج وتويل الشوهة لاشدها شي نهار وطاحت بين ايدو..تادابة \nكيفاش مايشدهاش وهي ساكنة غير قبالتو الدار مقابلة مع الدار\n\n\n\nداز هاد النهار وجا نهار جديد مليئ بالاحدات\n\n..وقفات طموبيلت بوبكر قدام باب لافاك نزلات منها عائشة بشعرها مكريبي كل \nشعرة ولابسة شوميز دجين گري طويلة كالعادة مع دجين زرق وسپادري بيضة \nوساكادو خفيف فالظهر\n\n\nبوبكر: يالله ابنتي\n\n\nباستغراب: ف.... قبل ماتكمل لقاتو غادي سابقها ايديه ورا ضهرو..فوضات امرها\n لله وتبعاتو غادي داخل بيها للجامعة والأمر كايحرجها قليلا خصوصا نظرات \nالطلبة مللي دخلات للومڤي وهو داخل معاها..رجعات حمرة وماقدات حتا تهضر \nمعاه ولا تگول ليه راه غير قانوني\n\n\nبركات ساكتة وقال مخنزر هاز صبعو: لا عاودتي شفتي داك خينة عيطي ليا ياك ابنتي\n\n\nعائشة: اه ابا صافي غير سير\n\n\nبوبكر: الله يرضي عليك واقراي مزيان\n\n\nمشا خارج والبعض وراها بدا يضحك ضارت خنزرات فيهم مزياان عاد تلفتات فاش دخل البروف وخرجات كتابها كاتصفي تركيزها معاه\n\n\n....\n\nنازل من الدروج للباب وليزيات بلوتوت فودنيه كايدوي فالطيلي مقوص حجبانو: متأكد تاواحد فيهم\n\n\nرد عليه من الخط الاخر خالد صاحبو: لا اصاحبي تاواحد من الشلة ماسيفطها..كانت معاها بنت هي اللي بدات توشوش ليها \n\n\nقوص حجبانو وهو خارج من الدار: البنت بعدا عرفتيها شكون \"بدا يلبس الجاكيط وتركيزو مع صاحبو\"\n\n\nخالد: لا الصراحة اول مرة نشوفها لا انا لاهوما..يقدر تكون كاتعرفك ودارت لك داك البلان\n\n\nزغر وقال: صافي خلي تانشوفك وندويو فهادشي\n\n\nخاليد: ا ا خويا بلال ههه صاحبي الغالي..محتاجك\n\n\nهز حاجبو: واش نتا باك تايجري عليك توحل فيا اناا \n\n\nخالد: وابغا يزوجني ببنت خووه اصااحبي وااش بزز آاو\n\n\nبلال: تزوج يالله تربي العقل مالها بنت عمك منك وفيك\n\n\nخالد: وتاراها عمي عمي محطووط فوطو كوپي شي مرات تانگوليها عمي وهي تتفرنص\n\n\nبلال: شتي ياك غير دارنا بلا ماتحلم الواليد ديك المرة گاليا ماتعاودش دخل عليا داك الكوامانجي\n\n\nخالد: شكون الكوامانجي ؟\n\n\nرد: انا! وا تاا ابنادم خليتك ناعس فالصالون وصوت شخيرك واصل حتال بيت الواليد والواليدة\n\n\n\nخالد: واشوف ليا فين الله يستر عليك\n\n\nزفر ودخل للدار تاني حل البلاكار المعلق فين تايحطو السوارت جبد منو \nپورطكلي فضي وقال: غانديپاني لك فدار عز الديك اللي فالخرجة ديال كازا\n\n\nتصدم: اوااااه\n\n\nهز صبعو خارج: لييلة وحدة مانفوتهاش لك راه يسيق لك الخبار بايت فيها غاخسر علك طيارة وحدة يسلخك ويرجع لشغالو\n\n\nركب فالموطو بعدما دار الكاسك وخالد تايضحك: كوون هااني اساط يتووب علك\n\n\nديمارا: فينك دابا\n\n\nخالد: قريب للشاريع العام تانتجولق فالطريق\n\n\nبلال: بقا بلاصتك ندوز علك\n\n\nخالد: صافي سير\n\n\n....\n\nخرجات من لومڤي تاضور عينيها وباقي الجو غريب وجديد عليها..وقفات واحد \nالبنت وسولاتها على الحصة التانية خبراتها باللي الپروف ماجاش من الصباح \nبسمات ليها وجبدات الطيلي تعيط لباها وخارجة برا الجامعة\n\n\n...وقف بلال ركب خالد وراه ونير تاني فحالو غادي ويزيگزاگي فالطريق منينما \nداز متبعين ليه العين، حتا بعينين الصقر لمحها واقفة فالجهة التانية ديال \nالشاريع كادوز رقم فتيليفونها..فرانا فالبلاصة مصغر عينيه وحجبانو مقوصين \nبحدة كايتاكد ويعاود\n\n\nخالد: امالك حبستي؟\n\n\nرد بسرعة: نزل نزل نزل\n\n\nخالد: علاش؟؟؟\n\n\nمد ليه يدو: ارا ارا دوك السوارت\n\n\nخالد: اينا سوارت\n\n\nصار ليه مخنزر: طلق السوارت لهنا\n\n\nخداهم ليه وخالد هبط قرب يبكي: وعلااش اصااحبي انا فين غانبات \n\n\nبلال: تزوج بعمك وفوتني\n\n\nديمارا وخلاه واقف بلاصتو ..ضرب دورة شرقاوية حتا وصل عليها وفرانا يالله \nدارت الطيلي فودنها نزل طيرو ليها وطفاه.. ضارت تهلل ساعة تحلو ليها \nالغينين وتصدمات صدمت عمرها ركابيها فشلو وعينيها خرجو..بسم مزيااان \nالتبسيمة ديال حصلتي وهي هزات صبعها كايترعد طلبو وبدات تمتم \n\n\nعائشة: م ماشي انا اخويا والله ماأنا\n\n\nرد : صباح الخير احبيبتي الفنة البووحاااطية \" شد حنكها مزيان تاوعتها وتحت\n سنانو قال\" امت وليدااتي اللي تتحبني بزااف..مزياان ياك صاڤا هانية \nماناقصك تاخير\n\n\nبرعشة الخوف ردت: ب بيخير ب بغيت نگول والله ماأنا ختي هاديك ختي\n\n\nشد يدها بهدوء: اجي الحبيبة دياالي طلعي نمشيو نتفاهمو طلعي\n\n\nخرجات عينيها فاش شافت الموطور عرفات راسها وحلات وحلة الفار فيد مول \nالحانوت ومالقات الا تجر تيليفونها بسرعة وتبغي تهرب سادة جرها مدرعها \nكايضحك: هاالعب اللي مابغينااش شتي دابة غاتعصبيني\n\n\nطلقات حلوقها بالجهد تاصمكاتو: واعتقووو الرووح اعبااد الله وااابغا بخطفني عتقوووني\n\n\n\nعائشة: واعتقوو الرووح عبااااد الله عتقووني \"الناس بداو يتلفتو ليها وهو \nمورك على سنانو ومزيرها بدرااعو\" وااعاتقووني بغا يخطفني اعباد الله\n\n\nطلع حاجبو: ساليتي؟\n\n\nوقفات حداه مرا كبيرة بلابتها وفولارها تتساعف معاه: اوليدي.. اوليدي بالمفااهمة تايتحل المشكيل ماشي هوك الله يرضي عليك\n\n\nتنترات منو دغيا ومشات ورا المرا تتجري وهو زاد وسع داك الحاجب\n\n\nعائشة: و والله تا كنت واقفة مابيا ماعليا حتا هبط عليا كي الباطر\n\n\nبسم بزز وتحت سنانو قال: بروسيطو.. الزين دياالي، ياك كاانگولك امراتي الحلوة هااد الضحك حيدييه منك راه الناس غايتيقو\n\n\nوسعات عينيها فيه والمرا كمشات حجبانها مفاهمة والو والناس غادة جاية وتشوف فيهم \n\n\nالمرا: اينا ضحك اولدي علاه الناس تايضحكو هوك\n\n\nقبل مادوي عائشة قطع فيها الحس وقال: ههه لا لا هي دابة حاملة والهرمونات عندها مخربقين..ولات تتوحم على الكدوب\n\n\nخرجو عينين المرا: هااويلي؟؟\n\n\nعائشة: كيفااااااش؟ ش شمن حمل شمن انا ااصلا فين عمري شفتك\n\n\nشاف فالمرا: شفتي هاهي دارت راسها عمرها شافتي.. اجي الغزالة ديالي ااجي نمشيو لدارنا ونحلو مشاكيلنا فهدوووووء تعاالي\n\n\nتنترات منو راجعة اللور: وااطلق مني \"ضارت للمرا\" والله اخالتي متانعرفو وااشكوون نتااا شكووون\n\n\nرد بهدوء كايزيد يفقسها: بروسيطوو، هانتي غاتعصبيني واش كاينة المرا اللي تتنكر راجلها حشوومة \n\n\nبداو الناس يتجمعو والطلبة خارجين ويشوفو فيهم..هنا خرجات عينيها وحماارت\n\n\nبلال: تهدني ويالله لدارنا نحلو مشاكلنا تما..داابا ولدنا لا بنتنا توقع ليهم شي حاجة؟ \"خنزر\" دييك السااعة هضرة خرا\n\n\nالبنات بداو يتغامزو عليه يطلعوه ويهبطوه وهي تتبيض فيهم عينيها وبدات تمتم\n ماعرفات حتا شنو تگول: ك كداااب والله تا غير كايكدب هادا مااشي رااجلي ا \nانا ماشي مررتووو\n\n\nوقف مصدوم وقرب عندها جار رجليه وتايشير لراسو: على مشكل بسيط دابا \nنكرتيني؟ صافي هانت عليك العشرة؟ على قبل الخلصة اللي مشاات نكرتي حبنا \nونكرتيني أنا اللي درت عليك المستحيل..سمحت فأملاكي وعائلتي اللي مكانتش \nباغاك حيت بنت العساس و اناا گلت لاا لااا \"شهقو البنات دابو وفيه طااحو \nبالمعقول ونبرة صوتو الخشنة المعاتبة كاتزيد الباهية\" گلت اناا كانبغي هاد \nالبنت وحراام نضيعها معاايا واخا فأي لحظة كنت قاادر نمحي لك الااتر \"قرب \nبوجهو عندها وهي مشرعاهم فيه\" نسيتي شحال كنتي كاتموتي عليا؟ وباللي \nعطيتيني كلشي وعلى قبلي تخليتي على عائلتك؟ نسيتي شحال من مرة كنتي \nغاتنتاحري على قبلي؟ صافي نسيتي كلشي احبيبتي \"هبط عينيه لشفتيها ونفسو \nسخونة تتسارا ملامحها المدهوشة\" نسيتيني؟\n\n\nيتبع..."
  },
  {
    "id": "4",
    "title": "أبو عائشة الجزء الخامس",
    "desc": "\nغززات سنانها عايقة بشنو بغا يقصد وصرفو اللي رجع بالتي هي أحسن: ولد الحراام\n\n\nعراضت ابتسامتو المستفزة قدام وجهها ..اما الحاضرين قطع قلبهم سوا عزيرات \nولا مزوجات والدراري گاع اللي هاز شي ضربة فقلبو راه فكرها فيه تا من المرا\n اللي بغات دخل بخيط بيض عز عليها وحشمها فنفس الوقت من القرب بينو وبين \nعائشة وبدات تمتم وعينيها فالارض\n\n\n\nالمرا: وواصافي ابنتي صافي صفي الخواطر راه راجلك ومايحن علك حد من غيرو باراكة غاللي داز عليكم\n\n\nضارت ليها وقبل ماتبدا دوي جرها مدرعها وقال بحصرة: خاصها غير تمشي معايا لدارنا تما غاندويو فراحتنا ونحلو مشاطلنا\n\n\nعائشة طلعات فيه الراس صفرة: اااشمن دااار واااش نتا مسطي\n\n\nالمرا: سيري ابنيتي لداركم وتفااهمي مع رااجلك بينك وبينو ماشي فالشانطي ويلي حشوومة\n\n\nقالت مرا خرا وعائشة موسعة فيهم العينين وحالة فمها: اتوما بناات هاد الجيل\n بااغين طيرو يااربي السلاامة عطاك الله بلارة هاز هباالك وتاتنفخي على \nالنعمة\n\n\nبسم للمرا عجبو الحال: شكرا اخالتي شكرا\n\n\n....: العفو اولدي، والله كون كتي باقي عزري وماتسالني حلوف تانزوجك ببنتي \nمونى راااها فين واگفة \"البنت حنات وجهها حشمانة گاع الدراري شافو فيها \nومها تتشكر وتعاود\" الزيين والتبااتة والصوااب والادااب \"شافت فعائشة بنص \nعين\" سااعة ربي كايعطي للفول غالي ماعدو سنان\n\n\nعائشة: هااااا؟؟؟\n\n\nبسمات مونى علامن كانت داوية وقالت حشمانة: ايوا راه ربي حلل ربعة امي هههه\n\n\nبلال طلع حاجب وعائشة تنترات منو و خرجات فيها عينيها: ايااااه ولهيلا انا \nااختي قاابلة بالدرة غاازيدي خووديييه الى عاجبك خووكيه ربحي بييه\n\n\nردت البنت: امم علاهانا كرهت\n\n\nجرها معنقها تعنيقة العصارة وتايضحك ضحكة صفرة: الله يكبر بيك اخالتي ولكن اشغاديري الحب اعمى\n\n\n....: ماالو اوليدي؟؟\n\n\nبلال: شكون؟\n\n\n....: المسلسل ديال نيهاال ياكما تامرتك ولات باغاه بحال كامال\n\n\nمافهم تاوزة: شكون هاد كمال؟؟\n\n\nردت البنت: الااا امي گالك زعا تايبغييها \"برگمات فنفسها\" يعطيها العما\n\n\nعائشة تنترات منو: واااطللق مني وااش وااش تووما كتر منو فالحماااق وامااشي مررتو اعباد الله ماااشي مررتو\n\n\nالمرا: عييب هادشي عيييب بالحق ماتعرفي بحق النعمة حتا ضيع من يدك\n\n\nبغات تندب حناكها: اااويلي واااش بغيتو تسطيوني صاافي تقتوو بيييه.. انا را ماكانعرفوووش\n\n\nخنزرو فيها العيالات وبدات كلا وحدة تهضر: ايوا ااش غانگولك الله يهدييك عليه الله يهديييك \n\n\n....: رااه الزواااج كاان بحلاوتو فيااماتنا حنا اما هادة اللي تاديري نتي را لعب\n\n\n....: فيين غاتلقاي شي رااجل بحال هادا راضي بهبالك ويتبعك من قنت لقنت\n\n\n....: لهييلا تتلقااو النعمة وتتگرعو عليها بنات آخر الزماان وعليكم نتووما معوليين تربيو لينا الاجياال ..لاهييلا خلاات عليناا\n\n\nقاطعااتهم مغوتة: صااافي السكااااات\n\n\nربع ايديه حابس الضحكة وهي شافت فيه زاامة فمها وقالت تحت سنانها: والله ماتبقا فيييك\n\n\nطلعات للموطور بالنترة وهو ضحك وتبعها\n\n\n\nهز الكاسك بهدوء لبسو ليها وطلع كايقاد الجاكيط..العيالات شافو تاشافو \nماشكرهم ماگال الله يرحم بيها الوالدين ومشاو فحالاتهم معاجبهم حال \n\n\nڤنڤن بداك الصوت خالعها وراه وضار عندها قبل مايديماري لقا يديها مربعين وقال: خاصك تشدي فيا باش ماطيحيش\n\n\nتحت سنانها ردت: خااصني نعطيك بهاد الكاسك للراس\n\n\nبسم فوجهها وضور وجهو ديمارا تامشا الموطور وجا ومشات معاه وجات.. تلاحت \nعلى خصرو مخلوعة ومدورة عليه ايديها شدة العما فالظلمة عينيها مزيرااهم \nبالجهد وهو كايتبسم ويشوف التعصيرة اللي دارت ليه\n\n\nبلال: راه مغاتقدرش نتنفس لابقيتي هاكا \n\n\nردت مغوتة: بغييتو هاد النفس يحبس فيك نييت ونتهنا منك\n\n\nبلال: زيدي زيدي تقلي الحساب \n\n\nديمارا وزاد مع الطريق طاير وهي عاصرة على عينيها..بدات تحلهم شوية بشوية \nوالهوا داخل مع الكاسك واصلها بارد ومنعش وشعرها المطلوق طاير وراها .. \nضورات وجهها بهدوء حاطة حنكها على ضهرو تتشوف فالطريق تادوز قدامها بسرعة \nهائلة عمرها عاشتها وكانت تجربة مغايرة ليها.. حتا فيقها بنبرتو الساخرة : \nماسخيتيش بالركبة؟\n\n\nتوگضات هازة راسها وتاضور عينيها، لقاتو وقف قدام دار خشبية معزولة على \nالديور سقفها متلت وحداها جردة زوينة ..خرجات عينيها والخلعة مابغاتش طلق \nمنها هو نزل كايحيد الجاكيط ويقاد شعرو\n\n\nبلال: يالله الغزالة نزلي\n\n\nزنلات من الجيهة لخرا تترعد: و و والله اخويا مادرتها بلعاني والله ماعرفت عقلي فين كان\n\n\nطلع حاجبو طانز: هي درتيها بصح؟ \n\n\nعائشة: ق ق قسما بالله مانويت شي حاجة خايبة بغيت غير ندير الخير\n\n\nبلال: خارجة ليا على خدمتي ومشوهاني باطل ودابا تتقاقي عليا؟ لا واقلة كنتي ناوية نجي نعنقك فرحاان\n\n\nهربات عينيها هنا وهنا: و و ونتا اللي كاتفلا على بنات الناس م ماحشمتيش \n\"شافت فيه بطرف عينها وهو هز حجبانو الفووق\" ا انا درت داكشي اللي ملاه \nعليا ضميري ع على قبل صاحبتي\n\n\nصغر عينيه وتفكر البنت اللي كانت باركة معاها فالكافي تتوشوش ليها وقال: وهاد صااحبتك منين تتعرفنيي\n\n\nرمشات فيه باقة مخلوعة: ك كانت مصاحبة معاك\n\n\nبلال: شكون فيهم؟\n\n\nعصبها ردو: هااا باش تعرف راسك...\"زمات فمها سارطة لسانها وبدات تاني تمتم\" ز زعما نتا تفليتي عليها و و جبدتي ليها الصداع مع عائلتي\n\n\nبلال: مسكييينة\n\n\n\nكملات: و وحتا خطيبها جبدتي ليها معاه الصداع\n\n\nبتفاجأ: واايلي\n\n\nحركات راسها تتشوف فيه من لتحت للتحت واخا الخلعة راكباها من ساسها لراسها ولايني الحق عندها حق واللي فيها ماهناها\n\n..بقا تايشووف فيها فترة بعدها قال: جبدي تيليفونك\n\n\nردت: ع علاش؟؟\n\n\nبلال: غاتعيطي لهاد صحيبتك اللي كانت مصاحبة معايا وجبدت ليها الصداع مع عائلتها ومع خاطيبها..نشوفو بلانها كيداير تاهي\n\n\nتخلعات: و وعلاش غادي تهضر معاها تسحابني كااانكدب فحاالك انا باااينة فيا كدابة داابة\n\n\nعطاها ودنو: بحالا غوتي لا؟\n\n\nردت كاتقفقف: ل لا لا اخويا، غ غير زعما البنت غاتخلع و وغاتجبد ليها شي مشكيل مسكينة مابقات قادة على صداع\n\n\nبلال: باغة تمشي لداركم بياسة وحدة ولا ماباغاش\n\n\nعائشة: لا باغة\n\n\nبلال: عيطي لصاحبتك\n\n\nعائشة: واخة \"بدات تفتف وتقلب فالصاكادو ديالها على تيليفونها بزز باش \nلقاتو ويديها كايترعدو ..طيرو ليها وهي كاتشوف مخرجاهم وحلو لقاه بلا \nكوود..طلع فيها عينيه ورجع نزلهم للطيلي دخل للواطساپ كايقلب ويتكلم فنفس \nالوقت: شنو دايرة فسميتها\n\n\nعائشة: ك كريمة..عافاك سربي راه تععطلت على الدار\n\n\n..لقا عندها تلاتة الأسماء كريمة وميمة عاائشة وماما ..طلع عينو شاف فيها وخرج داخل للفيس كايفالي الميساجات\n\n\nبلال: هاد خيتي من ايمتا وهي صاحبتك\n\n\nت: ونتا سوقك\n\n\nشاف فيها مطلع حاجب وبسمات ابتسامة صفرة: ر ربع سنين دابا..شوف راها هي اللولة فلاليست\n\n\n...لقا الميساجات من الدراري غاماعطا الله وبملامح هادئة دخل يشوف ردها \nومالقا الا القميع والقاصح والنخال فقط واتارت انتباهو جملة حاطاها تحت كل \nواحد فيهم \"اللي بغا المعقول.. يقصد الباب\"\n\n\nبلال: هههههههههههه\n\n\nقوصات حجبانها: مالك؟\n\n\nزير فمو حابس الضحكة ودوز نمرة كريمة داير أوط پاغلوغ.. دقائق و ردات عليها\n\n\nكريمة: الو\n\n\nعائشة: احم كريمة لاباس عليك\n\n\nكريمة: الحمد لله، سمحي ليا ازين كنت مشغولة هاد اليوماين مع الخطوبة وماساليتش نعيط ليك\n\n\nردت: هي تصالحتو؟\n\n\nكريمة: اه هههه\n\n\nزفرت وشافت فيه بنص عين: نتي تفكيتي وانا وحلت فالغيس\n\n\nكريمة: ماالكي شنو واقع ؟\n\n\n\nشافت فبلال وهو بهدوء حاضيها: ل لؤي اكريمة خرج ليا وجرني بزز مني على داكشي اللي درت ليه فالقهوة\n\n\nقاطعاتها و شهقات: هييبه ويلي يالمسخوطة هادااك ماااشي لؤي ماااشي هوااا\n\n\nطرطقو عينيها وعاود شافت فيه، بسم ليها مزياان وجاتها الرعدة ديال الرعب: ك كيفااش ماشي لؤي واش تاضحكي عليا\n\n\nكريمة: وااامااشي هو ماااشي هو لؤي راه كان ناااض فحالو من الطبلة قبل \nماتشوفيه و هااداك اللي مشيتي عندو واحد ااااخر عييت نشرح لك والا بغييتي \nتفهمي\n\n\nجاتها البكية: گولي والله\n\n\nكريمة: وحق الله\n\n\nسرطات ريقها وهو حيد ليها الطيلي قطع وردو للساكادو ديالها وهي قدامو ماعرفات وجهها فين تحطو البكية جاتها بالتحاشيمة\n\n..بدا يحيد الجاكيط وخبطها مع الموطور تانقزات مغوتة..تم غادي جيهتها وهي راجعة اللور وتشوف وراها مخلووعة\n\n\nبلال: لاايحة عليا بااطل..رااداني منسوااش وسامح فولديييي وتانتفلا على \nبنات النااس..خرجتي ليا على خدمتي وطلعتي ليا اللي مايطلع..هاادشي كوولو \nغييير حيت شي برهوش ضحك على صاحبتك\n\n\nحاضية خطواتو اللي قراب يوصلو ليها وتقاقي: و والله اخويا ماكان يسحابلي و و الله انا غ غير وصفاتو ليا و وسحابلي نتا\n\n\nغوت: السحااب فالسمااا \"وصل وكلاها مع حافة الطروطوار لاقا جبهتو مع جبهتها وهي بالخلعة سدات عينيها: وانا غاااااندفنك فالأرض\n\n\nتزعزعات تاضورات وجهها وبقا وجهو على شعرها: هءهء عا عافاك اخويا سمح ليا \nالله يرحم لك الوالدين \"شافت فيه تترمش وتسايس معاه\" ح حنا بنات هاد الوقت \nكانطيرو كاانطيييرو هااادي والتوبة والله مرة خرا ماسوووقي\n\n\nخدا شعرها مصغر فيه عينيه: فراسك هاد الدار مكايجي ليها حد..خاوية ومهجورة بوحدها وعمر شي مخلوق وصلها\n\n\nبياض فمها بالخلعة وقلبها مشا وجا: ب ب بصح ت تبارك الله زوينة الله يعطيه الصحة اللي بناها\n\n\nبلال: تانتي زوينة \"شاف فيها مقوصهم\" فراسك لاقتلتك وخليتك هنا عمر شي حد يسيق لك الخبار\n\n\nسرطات ريقها: و ولكن م م ماغاديرهاش؟\n\n\nطلع حجبانو: وباش عرفتي؟\n\n\nردت تتبسم بزز: ا ايوا نتا باينة فيه ولد الناس مأدب ومأصل ومربي ومهدي من عند الله ومرضي الوالدين\n\n\nضور راسو حابس الضحكة وتايسمع لتبلحيسها: و واللي غلب يعف آاااخر مرة ندور بساحتك والله اخويا مانبقا نبان قدامك\n\n\nشاف فيها بهدوء وقال: طلعي\n\n\nتنهدات براحة حركات راسها حابسة النفس، قبل مادوز جرها وجابها قدامو \nمباشرة..شاف فملامحها كايحفظهم وقال مركز عينيه على عينيها: شنو سميتك؟\n\n\n\nخرجو عينيها وهمهمات: همم؟\n\n\nرد بنقطع: شنو.. سماوك ..والديك\n\n\nبدات دور عينيها تاني وقالت: ء ء م م ماريا\n\n\nطلع حاجبو: ياكما ماساخياش بالبركة هنا انا معنديش مشكيل تاإلى بغيتي نوريك الدار من الداخل نوريها لك ون..\n\n\nقاطعاتو بسرعة: عاائشة سميتي عاائشة والله العاظيييم تاعاائشة بالامارة با اللي سماني\n\n\nبسمو ملامحو الوسيمة وحيد من الطريق تادازت تترعد عاد تبعها هو وعينيه فشعرها حاصلين..مد ليها الكاسك دارتو وطلع \n\n\nبلال: عطيني عنوان داركم نوصلك\n\n\nردت: لا لا لا ااخويا يرحم بيها الواالدين ردني منين جبتيني\n\n\nشاف فيها بنص عين: للافاك؟\n\n\nعائشة: ا اه \n\n\nبلال: واخا الالة عويشة\n\n\nردت: عاائشة \n\nدارت الكاسك وهو ضار عندها كايضحك وعاود شاف قدامو كايحرك راسو: عائشة ههه\n\n\nديمارا ونير مرة خرا وهي مزيرة فيدها الجاكيط ديالو اللي حيد .. ماحساتش \nبالطريق وكان موصلها لقدام لافاك البلاصة منين هزها وأول مادارت هي دور \nعينيها على البلاصة فين واقفين الطاموبيلات تتقلب على ديال سي بوبكر اللي \nماليها اتر دليل على انو باقي ماجا أما كون فضيحتها اليوم فضيحة وماغايخرج \nمن الجامعة حتا تمرمد نيت\n\n\nبلال: ماسخيتيش؟\n\n\nشافت فيه ببهطة ونزلات كاتحيد الكاسك..مداتو ليه وقالت باالزربة: شكرا الله يعاون\n\n\nشدها مرجعها عندو: اجي اجي كيفاش الله يعاون؟\n\n\nوعينيها جنبها: و وشنو ياك السماحة صافي طلبتها منك\n\n\nشير لراسو: انا سمحت ليك؟\n\n\nحركات راسها بالنفي وهو بسم وجبد تيليفونو: قيدي نمرتك\n\n\nزمات فمها وجمعات حجبانها: وعلااش؟ نتا رااه بنتي ليا بديتي تطول اييدك اصبحان الله اللي عوااج...\"سكتات وهو خنزر\"\n\n\nبلال: لا لا غير كمليها باش نهبط نعوج لبنتي الحنك \"رجع قال\" قيدي نمرتك خلاص عندك زبلة على گدها خاصك تحليها\n\n\nسمعات حس الموطور ديال طاموبيلت باها المعروف.. ضارت لجنبها صفرة مخرجة عينيها وفعلا لقاتو عاد كايبلاصيها: ناري قوادت\n\n\nبعدم فهم قال: كيفاش؟\n\n\nعاد غايدور يشوف هي تخطف ليه الطيلي وقيدات نمرتها بسرعة: هااهي غااسير\n\n\nبغات تمشي وعاود جرها: ياويلك وتكون غالطة؟\n\n\nهزات صبعها تاتحلف: والله تااهادي هي نمرتي والله العظيم غاطلقني نمشي خلاااص\n\n\nنيم عينيه وبسم: شنو نخليك\n\n\nبغات تبكي بالفقصة: نمشي ااخويا عاافااك ماطلق\n\n\nضور ليها حنكو: يالله ااري بوبسة\n\n\nفرسات سنانها وهبطات عاضاه فيدو تاطلق مغوت: ااااي ..هز عينو لقاها طارت من\n قدامو تاتخبط فالباشار وغادة داخلة للجامعة..ساط على يدو مبتاسم جر \nالجاكيط لبسها ولبس الكاسك منير من تما\n\n\n\nدخلات من وراه للطواليطات تتجري ومع السدة ديال الباب سمعات تيليفونها \nكايصوني ..جبداتو ولقات سميت \" بابا \" متوسطة الشاشة ، تنفسات مزيان كاتهدن\n فراسها عاد جاوبات مبسمة \n\n\nعائشة: االو با\n\n\nبدون مقدمات رد: اا فييينك؟\n\n\nعائشة: ف فالطواليط ابا\n\n\nبوبكر: وفين جات هاد الطواليط\n\n\nعائشة: ل لا لا انا خارجة عندك نتا فين كاين\n\n\nضور وجهو: انا في هاد الحرامي تاع القهوة..تاعت الله دابة هاادي وااش مدرسة ولا وطيل اجاب القهوة هنا\n\n\nتمات خارجة تتزرب: ايوا ابا هوما داروها \n\n\nبوبكر: خزيت على قوم..سربي خرجي عدي ومادويش فبيت الما لايخرجو ليك الجنون\n\n\nعائشة:هانا كانشوفك ابا دور عندي \n\n.. قطعات وشيرات ليه عاد رد التيليفون لجلابيتو وتم غادي ليها\n\n\nباست ايدو وقالت تترمش بحرج: سمح ليا ابا خليتك تتسن\n\n\nدار يديه وراه: ماعليش ابنتي ماعليش زيدي نمشيو\n\n\nبسمات وشدات فيدو، خارجين كالعادة عينيه تايضورو فكل مكان وهي جنبو قلبها كايلعب رگادة باقة شاداها الخلعة \n\n\nطلعات للطوموبيل وديمارا سي بوبكر مخنزر ولومبوطياج تاع كازا كايعصبو ويطلع\n ليه السكر، غير غادي فالطريق ويزمر على هادا وهاداك وماوصل للدرب تاكان \nغايطرطق بالعصبية\n\n\nبوبكر: ياالااطيف جهناامة كحلا\n\n\nحيد السمطة وعاد غاينزل صونا تيليفون عائشة..ضار عندها مستغرب وهي عينيها خارجو قدامها\n\n\nبوبكر: مغاتجاوبيش؟؟؟\n\n\nردت بتوتر: ء ا ا اه \"حلات الساكادو بالزربة وجبداتو لقات النمرة ممقيداش \nعندها واول من طاح فبالها هو بلال الموصيبة الكحلة الي طاحت على راسها \nاليوم\n\n\nبوبكر: غاتبقاي مخنززة فييه؟\n\n\nشافت فيه ولقاتو باقي غاحاضيها زاد فعفعها وقالت: غ غير كريمة ابا حتا نصوني ليها من بعد\n\n\nبوبكر: واطلعي ابنيتي للدار انا غانمشي نجيب الغدا\n\n\nنزلات معاه: و واخا ابا\n\n\nسد الباب ديال الطوموبيل دار يديه وراه وزاد خلفة مع الطريق فحين هي دخلات \nللدار طالعة لبيتها الفوق والتيليفون باقي فيدها كايصوني حتا قطع \nبوحدو..لاحتو على السرير وبدات غادة جاية حداه تتفكر وتخمم فحل لهاد \nالموصيبة\n\n\n\nخرج من الكوزينة كايعض من الدونات بالشكلاط والطيلي فيدو كايبقشش فيه\n\n..دخل للصالون وتسطح على السداري، قدامو باه تاج الدين كايطاپي فالپيسي لابس نظارات طبية ومركز حتا برك عاد شاف فيه وقال\n\n\nتاج الدين: غدا طالع للخدمة\n\n\nرد بلا مايشوف فيه: نيت راكة خمرتي فالدار\n\n\nرجع للبيسي: ديها فراسك\n\n\nبلال: ههههه\n\n\nتاج الدين: الى كنتي مزبلها گولها من هنا\n\n\nشاف فيه مطلع حاجب وتاج رد : غيير گر باينة مللي مجاوبوناش لحد الساعة ادن زبلتيها معاهم\n\n\nدوز رقم بلا مايجاوبو دارو فودنو وگلس يتسناها ترد عليه وفنفس الوقت كاياكل\n\n\n.....\n\nوقفها الصونيت مرة خرا ضارت ليه وهزاتو مخنزرة وجاوبات دافعة صدرها للقدام: الو\n\n\nرد: عام باش تجاوبي\n\n\nتاج نزل راسو بلا حول وكمل خدمتو وهي جمعات النفس تاجمعات وبدات عليه: \nشوووف عنندي لييك جووج كلماات..ياإمااا غاتفررقني عليييك وتعطيني بشبرر \nدياال التيساااع..يااإما اللي غاايطرا فيك مااتعاودو لحد كااااااتسمع\n\n\nرد وفمو عامر : اه كانسمع\n\n\nعائشة: انااا رراه مزوجة الاخ عندي تلاتة الولاد وحااملة بالرااابع فراااسك\n هااادي \"تكرشخ بالضحك مقاطعها وزاد الدخان خارج ليها من نيفها\"متااانضحكش \nراااه معااك بصح وراجلي جلاااخة مقطع الوراااق عندو كي الحبس كي براا، \nوالله وگلت ليه باللي مبرزطني تااايوريك النجوم فعز النهار\n\n\nرد عليها: كالما كالما اپروسيطو راك حاملة نسيتي\n\n\nتاج طلع فيه عينيه بهدووء وبدا يجبدهم وهي غوتاات: وااارااه مكانضحكش ابنااادم حررربش تعااود دوور بسااحتي هاااودني منك\n\n\nقطعاات فوجهو وفالبلاصة بلوكاتو..حيد الطيلي بهدوء مسح جناب فمو من الشكلاط ومصهم عاد ناض خارج وتاج الدين متبعو بعينيه\n\n\nتاج الدين: شكون هادي؟؟\n\n\nبلا مايتلفت: ديها فمرتك اوفوتني\n\n\nحط الپيسي وناض: تاازيد هنااا گالا فوتني واش باغي تجيب ليا پروسي آخر! \nوالله ونسيق لك الهخباار باللي محمل شي وحدة تانقطع ورقتك من الحالة \nالمدنية\n\n\nضار عندو مبسم: و الحلوف لاش الواليد \n\n\nتاج الدين: هاااا ادن زبلتيها الكيدار يااك صاافي وليتي تحملهم داابااا\n\n\nعجبو يشد فيه شوية وقال: سميت عز الدين لاسقة معايا ماعدك ماااتقطع\n\n\nغوت فوجهو: غااانمسحك بالبلونكوو ابل الحيماري لاخر شكوون هاد خيتي گوول\n\n\nحنا راسو: الواليد مانقدرش\n\n\nتاج الدين: تقققدر غااعلى فعاايل بوبرييص بااش تعقل على سميتهم لاااا\n\n\nرمش بتوتر:: و وامنقدرش الواليد\n\n\nهز فيه صبعو: يااا غاتآرا ليا نمرتها يااغانطوعك لبرااا\n\n\nبلال: واا حشوومة الواليد راك كبرتي على هاد الفعايل زعما\n\n\nتاج الدين: غانعاود معاك الترابي اازيرو گللت لك عطيني نمرتهااا هي عطييني \nنمرتهااا وبالله وطلع كدووب ولا شي تخرميزة تاني لابتيها هنا\n\n\nبلال: واااسي العورابي راه البنت قد بنتك حشوومة اصاحبي حشوومة والواليدة مفكرتييش فيها الى عرفاات؟؟\n\n\nكمش حجبانو وقبل مايرد سمع صوتها المغنن وراه\n\n\nهيام: تاااااج؟؟؟؟\n\n\n\nضار عندها حال عينيه وبلال هز ايديه للسما تايرمش ببراءة: انا ماسوقيش ماعطيتو والو الواليدة والله\n\n\nتاج الدين: لا لا لا ماتفهمييش غلط رااه غير واحد البنت م مم دااك لل\"ضار عند بلال حمرر\" شرح الزمممر شرح\n\n\nنكرو نكرة وحدة: هادشي فيه مايتشرح اسي الشارف \" شاف فمو \" زيري زيري الواليدة السيد واااقلة جاتو المراهقة المتأخرة\n\n\nجبد عينيه: ياااك للللمك؟؟؟؟؟\n\n\nدمعو عينيها: يااك ااتاج هءهء كتر من عشرين عام ديال الزواج ووليتي باغي تخووونني\n\n\nهز يدو يحلف: والله العااظيم...\n\n\nقاطعاتو مجننة: سكوووت ماتحلللفش \"هزات طبسيل فوق الطبلة رماتو عليه\" يالكدااااب ..ياالشاارف\n\n\nخرج عينبه وحاضي لاتجي فيه شي حاجة: هياام رصااي غانشرح لييييك\n\n\nشيرات عليه بالورد اللي فالڤاز: ضييعت معاك عمممري و بااااش جازيتيني؟\n\n\nرد عليها بلال: بالخياانة الوالييدة وانا شااهد\n\n\nشاف فيه تاج الدين: والله لابقاات فييك.. اااي \n\n\nشيراات عليه بسنضالتها: سكوووت الخاائن سكوووت\n\n\nبلال هز ڤاز غادي للباب ومدو ليها، شداتو بالغدايد شيرات عليه وهو دار ليه \nباي باي وخرج كايضحك مخلي الحيحة نايضة فالدار..سد الباب وجبظ تيليفونو \nيدوز رقمها غير دارو فودنو جمع دوك الحجبان وخنزر ..وهي من السرجم حاضياه \nوتتعض شفايفها بتوتر \n\n\nبقات هاكاك حتا بان ليها باها جاي هاز الميكات فيدو ..شافو بلال ومشا بهدوء قاصدو تما تحشو ليها الركابي وخرجات عينيها\n\n\nبلال: عمي بوبكر\n\n\nقوصهم فالبلاصة: وعليكم السلام\n\n\nضحك: السلام هههه نعاونك\n\n\nبامتناع: لا لا مايحتاجش..جابك الله كنت نيت بغيتك\n\n\n\nبلال: اها اعمي فاش بغيتيتي\n\n\nرد: شد هوك\n\n\nخدا من عندو الميكات وبوبكر جبد بزطامو حالو وتايقلب فيه..هز منو خمسين \nدرهم وعشرة الدراهم مصرفة بدا كايحسب فيها بيدو التانية جاب ليه الضحكة \nوقال طانز\n\n\nبلال: الى كنتي باغي دور معايا راه العيد الصغير فاات اعمي \n\n\nبوبكر: ارا لهنا باراكة من الملاغة وشد\n\n\nخدا ميكاتو وعطاه الفلوس فيدو\n\nغوبش بلال وقال: ديالاش هادو؟\n\n\nرد بجدية: هادو فلوس الغدا تاع البارح \n\n\nردهم ليه: مغاناخدهمش اعمي سير لدارك\n\n\nقاطعو: وعلااااش هااداك الغدا غداايا ومن فلوسي خاصو يتخلص\n\n\nجبد ايدو منرڤس: خلصت وسالا الحساب شد فلوسك وسير لدارك\n\n\n....\n\nعائشة شافتهم بجوج جامعين حجبانهم وعضات فمها مخلوعة ومرعوودة: نااري غايتبرااا منو هءهؤ ويلي مشييت فيهاااا وبقي تاماسخنت بلاصتي\n\n\n....\n\n\nبوبكر: وعليا يليمين تاتاخدهم\n\n\nمدهم ليه بزز وبلال شاف فيه معاجبو حال \n\n\nبوبكر: مالك تتشوف فيا هوك..الحق حق وانا ممخصوصش باش تخلص عليا\n\n\nبلال: بين العائلة مكايناش الحسابات ولا واقلة ماعتابرناش عائلتك؟\n\n\nحك ليه على الضبرة تاهرب عينيه وبلال مدهم ليه تاني وقال: نتا راك عمي وانا\n بحال ولدك واخا مكاتحملنيش هههه واخا هاكاك راكا عزيز عليا اسي بوبكر\n\n\nشاف فيه بنص عينو وشبه ابتسامة ففمو..طلعو ونزلو وقال: شي مرات تاتكون كي بنادم سمن على عسل..يااو شي مراات شيطاان اولدي شيييطااان\n\n\nبلال: هههههه بعدا گلتي ولدي الحمد لله\n\n\nرد: واهجرو ليا تاني بفعايلك\n\n\nبلال: لا لا ضحكي خايب مايجيش معاك هههه كيبقا راسك\n\n\nضحك بوبكر ورد عليه: فوتو غانتا وغايكون مليح\n\n\n\nشاف فالميكات ضاحك: شنو هادشي؟\n\n\nتنهد بعفوية ورد: هادا هو الغدا.. غدا الزوافرية لهلا يخطينا عيالات وصافي\n\n\nبلال: هههه هي مكاين طياب\n\n\nبوبكر: واالو، ولكن اش دير الصبر\n\n\nقوص حجبانو: وكنتي بعدا تاخدها من العروبية البنات ديال تما حادگات على مكانعرف\n\n\nبعدم فهم: لا راه مرتي من تما نيت اولدي \n\n\nحك شعرو وتفكر كلام ولد زوبيدة: ااه.. سحابلي بنت المدينة\n\n\n\nبوبكر: ااآااش فيهم هاد بنات المدينة غير الفم والزوااق وكترت السبايغ\n\n\nضحك: مااشي كلشي اعمي ماتجمعش\n\n\nبوبكر: ايوا مانعرفوش كتر منك نتا راك معاشر غاهوما\n\n\nقلب وجهو كايضحك ورجع قال: هههه العين كاتعيا واخة هاكاك..مكاتبقاش تقلب على كترة البنات نهار كاطيح فوحدة كاتعما\n\n\nطلاع حاجبو مزياان وبلال بسم كايهرب عينيه: هي گول ليا تاضور على شي وحدة هاد ايام يااك\n\n\nرد بهدوء: شي حاجة بحال هاكاك..غير ماتكونش فحال اللي سبقوها وهاأنا معاها\n\n\nبوبكر: واجمع راسك جمع رالزواج كايبغي العقل والصبر \n\n\nرد طانز: واحد عندي والتاني مع الوقت ونشوف\n\n\nبوبكر: واماعليش ماعليش مهم عدي بالصبر تايجي العقل من بعد\n\n\nبلال هز راسو كايضحك وبوبكر قال مبسم: سلم على باك دوز بخيير\n\n\nخدا ليه ميكة وحط يدو على كتفو وقال: باش ماتقنطوش بوحدكم انا غادي نتغدا معاك..نشركو الطعام اعمي ههه\n\n\nتقلب و فالبلاصة جمع حجبانو وجمع ديك التبسيمة مخرجهم فيه: ولاااش \" بلال \nحيد ايدو بهدوء وجبد فيه عينييه مافهم فيه والو\" مااعدك دااركم مااعدكم \nماااكلة بالسلااامة تاااتجي عدي\n\n\nبلال: لا غير گلت ل..\n\n\nقاطعو مقندش: مااتگوولش ليا اسي طلق لهنا \"جر ليه الميكة وهز فيه صبعو بتحدير\" شووف ااه..فووت عليك محاالي ولا ماايعجبك حاال\n\n\nمشا وخلاه غير كايشوف : لا هادا حمق هههه محالي هههههه\n\n\nكمل طريقو للقهوة ديال الدرب كايحرك راسو وبوبكر زاد لدارو كايبرگم: مزياان\n تباارك الله تصحر نتا مع البراهس.. لاهيلا ضحكنا معاه شوي بغا يطلع ليها \nفوق الراس لاهيلا مزيان\n\n\n\nصباح جديد ونور شمس جديدة شرقات فغرفة عائشة اللي على فراشها باقة خامرة والنوضة منو ماساخياش\n\n\nكسر داك الهدوء صوت تيليفونها اللي كايصوني، جبدات ايدها تاتقلب عليه بعينيها المسدودين حتا لقاتو ودارتو فودنها نيشان: هالو \n\n\nبقا كايصوني عاود حيداتو ودوزات الخط عاد رداتو لودنها وفمها بزز باش حلاتو: نعام\n\n\n(الصمت)\n\n\nعايشة: االو\n\n\nبلال: صباح النور\n\n\nضارت موسعة عينيها حتا جات طايحة على تورمتها وغوتات موعتة: اااي هءهءهء\n\n\nبلال وقف فنص الدروج وقوصهم باستغراب: واش طحتي؟\n\n\nردت كاتتغبن: هءهؤ دعييتك الله ااش بااغي عندي\n\n\nضحك و كمل نزولو: النعاس عندك مشقلب امي پروسيطو\n\n\nداز على واليديه وخوتو كايفطرو ودخل للكوزينة.. هيام شافت فيه مستغربة وصوت\n ضحكو كايخلي الفضول يلعب عليها ضارت تسول تاج الدين ولكن الضواصا محروقين \nبيناتهم\n\n\nعائشة: باايت تحللم بياا بغيت غيير نعررف اااشبغبيتي تااني \n\n\nسد التلاجة وبدا يدندن عليها ويحل قرعة الما: گلت لك صباااح الخير مارديتيش علياا\n\n\nعائشة: صباح الزززفت\n\n\nبلال: مزياان زيدي هادي على البلوك\n\n\nضورات التيليفون ولقاتو معيط بنمرة خرا: هادي تاهي نمرتك؟\n\n\nشرب ورد بهدوء: سي، وواخا تبلوكيها هانية..شوية وتلقايلي كانتسناك قدام لافاك عنداك تتعطلي\n\n\nخرجات عينيها وقبل ماتجاوب قطع..خلاها مبلوكية وموگضة بلا غسيل الوجه بلا \nقهوة كحلة ..سيفط ميساج فالبلاصة حلاتو كاتقفقف وبدات تقراه \" بحة صوتك \nفالصباح حلوة بحال مولاتها..ماتعطليش عليا بزاف\"\n\n\nعاود قراتو باستغراب ومافهمات والو: شنو؟؟\n\n\nسمعات باها كايعيط من لتحت: عاااااائشة انوووضي رافاتك الحاال\n\n\nعائشة: ه هاناااا جاااااااية\n\n\nجمعات الوقفة تتقاقي وضارت للپلاكار كاتجبد ماتلبس بلا عقل وبالها مع مصيبتها\n\n\n\nخرج من الكوزينة مبسم عااوحدو، داز للطبلة كاينقب وهو واقف وكلهم فيه تايشوفو..رما زيتونة ففمو شاف فيهم وقال: كولوني\n\n\nخنزر تاج الدين: ميريندينا نتا؟\n\n\nقبل مايدوي جاوباتو هيام بميوعة: ميريندينا بالشكلااط ماشي بحال شي بعضين، دايرين كيالفگوس\n\n\nتاج شاف فيها مخرج عينيه: يااااك امداام\n\n\nبلال: هههه عطااتك يالله لگااا\n\n\nشاف فيه كايتحلف: واخا اولدي لقيتي الكتاف اللي يعصيو مكاينينش ولكن نردها ليك فساعت الخير واخااا\n\n\nتوجهللباب كايضحك: آ اللي فجهدك دييرو هههه\n\n\nنزل كايضحك ويقاد شعرو..خرج مع الباب قاصد الموطور هز منو جاكيط الكوير \nلبسها وركب، عاد غايدير الكاسك هو يتحل الباب وخرج منو بوبكر .. بقاو واحد \nخنزر والتاني بسم بهدوء تاخدا بلال المبادرة وقال\n\n\nبلال: صباح الخير\n\n\nرد بغير نفس: صباح النور \" قلب وجهو كايحنحن \"\n\n\nبلال حرك راسو ولبس الكاسك منير من تما..عاد خرجات عاائشة بسروال توب أسود \nخاشية فيه بودي بيض ولابسة عليهم مونطو خفيف باج مع شال خفيف كاروات على \nكتافها وسباط پلا اسود..شعرها مسرح على طولتو وساكادو كحل فضهرها، طلعات \nللطوموبيل مخسرة ملامحها وقلبها بالخلعة كايخبط\n\n\nبوبكر: يابسم الله ..ديمارا سي بوبكر تاني فطرقات كازا المكتضة ..الناس \nكاين اللي غادي يوصل ولادو لمدراستهم _بحالو_ وكاين اللي غادي لخدمتو او شي\n غرض مهم فداك الصباح ..\n\nفرانا وقف قدام لافاك واول ماشافت عائشة هو موطور بلال مبلاصي قدامها وهو ماليه اتر.\n\n\nبوبكر: يااتي مانازلااس\n\n\nقفزات وضارت عز: ء ااا \n\n\nبوبكر: اماالكي\n\n\nعائشة: و والو ابا\n\n...نزلات تترعد وحتا هو نزل معاها وزاد قدامها كالعادة رجلها برجلو ومايتفارق معاها تاللومڤي ..قبل مادخل ضارت عندو وقالت بارتباك\n\n\nعائشة: ا اب با خاصني نبقا نتسنا هنا\n\n\nقوصهم: وعلااش\n\n\nعائشة: الاستاد متايعجبوش الحال يلقانا لداخل خاصو هو اللول اللي يدخل\n\n\nرد: وصافي هاني غانتسنا معاك\n\n\n\nردت بسرعة وعينيها تايدورو: لا لا لا ابا راه ماشي قانوني تبقا واقف هنا \nغايجريو علينا بجوج..غ غير سير نتا انا غانبقا واقفة تنتسناه حتا يجي والى \nگااع وقعات شي حاجة غانصوني عليك\n\n\nسكت تاتي وزفر، واخة ماعجباتوش هاد الوقفة بوحدها قال فوق النفس: واخا \n..ولايني خلي عدك تيليفونك الى شي حد دار معاك هاه ولا هاه دوري ليا\n\n\nعائشة: كون هاني\n\n\nتنهد: الله يرضي عليك انوارتي ..واقراي مزيان\n\n\nضار فحالو خارج وهي من اللور متبعاه..تسنات شوية حتا حساتو غبر عاد طارت من\n تما خارجة وتقلب بعينيها عليه وطل على تيليفونها: ااووف هادا فين غبر\n\n\nدازت من الجردة ديال الجامعة ورجعات لجيهة الكافيتيرية كاتقلب ودور هنا \nولهيه حتا قشعاتو بارك على مع شلة ديال الطلبة دراري وبنات قدامو قهوة كحلة\n وفمو بالضحك محلول\n\n..نفخات بعصبية والي كايطلع بداااا يطلع.. ضيع عليها حصة باطل وبمسبتو \nغيباتها باش تقلب عليه فالاخير بارك مرتاااح والا على بالو..جمعاات النفس \nومشات قاصداه بعصبية، لاحت تيليفونها قدامو على الطبلة حتا شاف فيها هو \nوياهم وخالد غير قشعها بدا يكح\n\n\nبسمات بغيض وتحت سنانها قالت: بصحة الگلسة اسييدي بيخيير يااك\n\n\nعراضت ابتسامتو وبدا فيها تايطلع: الله يعطيك الصحة ههه \n\n\nواحد من صحاب ضحك وقال: شكون هادي ابا بلال ههه\n\n\nطنشو وناض هز تيليفونو وتيليفونها وقال: اديوس البغال\n\n\n....:وبرك مازال شوية اصاحبي عارفنا بعدا\n\n\nبلال: اها واخا \"ددرعها عندو حتا خرجو عينيها وقال ببسمة\" كريم هادي ديها فك*** ..ديها فك**** هادا كريم ..مزيانة؟ واتهلاو\n\n\nتكرشخو بالضحك وهو غادي بيها خارج ووجهها بالحشمة حمر مخلين الحديت عليهم مستامر وخالد ممصدقش عينيه\n\n\n....: ويلي شكوون هادي تاني؟\n\n\nرد عليها واحد: علاه بلال عمرو رصا مع وحدة هههه\n\n\n.....: الوحدات معامن تايكون والله ودارت عليه هاد الدخلة تايقلب على والديها الطبلة\n\n\nخالد: ا ا ا هنييونا صاافي من حديت العيالات گلس جوج دقايق ندمتووه\n\n\nضحكات وحدة فيهم: واخا اسي لاڤوكا هههه\n\n\nخالد: تزميه لا؟\n\n\nضحكات وضارت بالريط عند صاحبتها وقالت بين سنانها: سارة فخبارها هادشي؟\n\n\nردت عليها: لا لا مانظنش\n\n\nغمزاتها: ايوا هي لادرنا هاد الخير هههه\n\n\n....: هي اللولة ههههه\n\n\n\nخرجو لبرا فين مبلاصي الموطور وهو باقي مدرعها..ضار عندها صدفة وشافها \nغاتغرق فالحمورية كلها مزنگة من الكلمة اللي قال قدامهم ضحك وبعفوية دوز \nصبعو على حنكها \n\n\nبلال: ياكما طلعات ليك السخانة؟\n\n\nشافت فيه: واش مكااتحشمش ؟؟\n\n\nرد: الصراحة لا\n\n\nدفعاتو: حييد عليا اييدك \"ضغطاط سنانها تاتكزو زاد ضحك ولاح عليها الكاسك\"\n\n\nبلال: هههه طلعي طلعي لاطرطقي ونزدق واحل فك\n\n\nهزات عليه صبعها: شووف غاانححلو الموضوع ديال الزبلة اللي درت ومن وراها ماتبقاش توريني وجهك..متافقيين\n\n\nسكت مجاوبهاش وقالت مغددة: متااافقييين\n\n\nرد: غاطلعي ولا لا\n\n\nعائشة: حتا نزممو الامور من هنا\n\n\nبلال: نزممو؟؟؟\n\n\nعائشة: غانطلع نفكو هاد الحريرة ومن ورااها ماتعرفني مانعرفك.. صاافي؟؟\n\n\nبلال: صاافي\n\n\nقالت بشك: حلف؟\n\n\nبلاال: هههه والله..واطلعي\n\n\nطلعات بعدما لبسات الكاسك..تمعن ايديها الرقاق حتا ضارو على خصرو وعلى محياه بانت ابتسامة جانبية زينات ملامحو الوسيمة اكتر..\n\nديمارا وزاد خلفة مع الطريق منير وزربان وهي وراه حالة عينيها اللي تايبانو\n من تايبانو من الكاسك وتتشوف الطوموبيلات والناس غادين جايين\n\n\nحساتو فرانا وضورات وجهها بااش عينيها يتحلو على جهدهم وفمها كدلك كاطلع \nفجمالية المنتجع وتهبط.. شافها بداك اللمنظر وهو كايحيد الجاكيط وضحك بخفة:\n ندخلو باش تشوفيه من لداخل كيف داير؟\n\n\nعائشة: هادا ديالكم؟؟؟\n\n\nرد: ديال الواليد \"وقف قدامها حيد ليها الكاسك بهدوء وقاد ليها شعرها بحنية مبسم..نزلات وهي باقة مبهوضة فالديكور الخارجي \n\n\nبلال حط الكاسك بلاصتو مع الجاكيط ومد ليها ايدو: اجي معايا\n\n\nشدات فايدو مبهوطة زير عليها ودخلو كايعطيوه التحية ..هو متوجه للمصعد وهي \nعينيها مركزين على الناس الجالسين فالكافي اللي ديكورها من الترات المغربي \nبحال الزريبيات اللي تحت الطبالي والديكورات اللي فالحيط بلمسة عصرية..\n\n\nطلعو فالمصعد وضار ببسمة شاف فيها.. عينيها على كل بلاصة وفمها محلول مابقا\n تسد..وساعت بسمتو وبهددوء حرك ابهامو متحسي اصابعها الناعمة حتا شاف فيه \nبابتسامة لامعة وقالت شادة الضحكة: حللف تاهاد البلاصة ديالكم هههه\n\n\nبلال: ههههههه\n\n\nخرجو من المصعد كايضحكو لطابق عرييض شاسع بعدة مكاتب..شمر بنيفو متوجه لوضفة الاستقبال وهي وراه شادها..\n\nقبل مايدوي وقفات ليه الموضفة بابتسامة محنية بأدب وقالت: بون جوغ مسيو العورابي\n\n\n\nرد بجدية: بون جوغ..جاو؟\n\n\nالموضفة: نن امسيو باقي \n\n\nبلال: وجدتو بعدا داكشي علاش وصيتكم؟\n\n\nردت: وي \"خرجات عندو هازة كومپلي مغطي بالميكة ديالو\" تفضل..وحتا غرفة الاجتماعات قاديناها كيفما بغيتي\n\n\nبلال: طخي بيان \" ضار عند عائشة وقال \" انا غاندخل لداك البيرو نبدل عليا واخا..بغيتي غاتبقاي هنا ولا تمشي لغرفة الإجتماعات\n\n\nرمشات بتوتر: ء ماعرفتش واش غاتتعطل\n\n\nبسم: لا شوية ونجي عندك \"شاف فالموضفة\" وصليها عافاك لغرفة الاجتماعات وشوفيها شنو تشرب\n\n\nحنات الراس: واخا امسيو \n\n\nضار عندها مبسم قدام ملامحها الخجلة و قرصها فنيفها عاد كمل طريقو والبسمة \nمن وجهو ممحية متاجه لمكتب تاني ومخلي عينيها عليه معلقين..رمشات وتنهدات \nعاد شافت فالموضفة كاتحنحن وهي بادب قالت\n\n\nالموضفة: تفضلي امدموزيل\n\n\nسبقاتها وعائشة وراها تتسقي عينيها فكل مكان، فالديكور اللي معلق فالحيط والطابلوات بألوان وصور مختلفة واحد ينسبك فالتاني\n\n\nوصلو لباب أسود عريض فتحاتو الموضفة ودارت ليها منين دوز بابتسامة..دخلات وهي قالت: مدموزيل شنو تشربي\n\n\nضارت عندها: مابغيت والو شكرا\n\n\nالموضفة: العفو\n\nمشات سادة وراها الباب وخلات عائشة عايشة فمنظر تاني.. غرفة تتوسطها طاولة \nطويلة بكراسيها فوقها فواكه استوائية منظمة وحلويات مغربية وطارطات مشكلة..\n قدام كل كرسي كاين ملف و قرعة الما وكاس زجاجي..جلسة تانية فجانب الطاولة \nخاصة بليفوطوي كوير بيضين جوج مقابلين مع بعضهم وواحد كبير فالقنت..وتوأم \nهاد الجلسة كاين فالجهة التانية ديال الطاولة لكن قهويين بطبيلة ديالهم، \nمقابل الباب كاين حائط زجاجي واخد من السقف للأرض كايبين الشارع على برا \nوالمبانيي العالية والسما الزرقا\n\n\nفمها تحل مابقا بغا يتسد مشات لليفوطوي تلاحت عليهم كاضحك وراسها فالسقف: اللللله هههه\n\n\nضحكات كادور هنا وهنا غاتسطا غير بوحدها..صونا ليها التيليفون جبداتو وجاوبات: االو كريمة هههه\n\n\nتنهدات براحة وقالت: الحمد لله غير مللي كاضحكي ادن ماقتلكش\n\n\nعائشة: شكون هادا؟\n\n\nكريمة: عمي الفكرون.. وااهاداك اللي مطيحة عليه پىوسي اصاحبتي..اجي بعدا البارح عييت مانصوني لك مالكي مكاتجاوبيش\n\n\nردت سادة عينيها ببسمة: طفيتو هههه عرفتي فين اناا\n\n\nكريمة: فلافاك فين غاتكوني؟\n\n\nعائشة: لا ههههه\n\n\nكريمة: و فين اختي ؟\n\n\nردت بفرحة: كاتسمعي بداك المنتجع ديال Adayiva ؟\n\n\n\nكريمة: دخللت علك بالله\n\n\nردت كاضحك: والله، وفغرفة الاجتماعات من الفوق السما كاتبان حدا راسي \n\n\nكريمة: اااويلي ههههه منين جاوك فلوسو المسخوطة باغة تسيزي بااك واش عارفة قهيوة كحلة تما شحال ساوية ؟؟\n\n\nردت: عرفتي الولد اللي درت ليه ديك الزبلة الله يسمح ليا\n\n\nكريمة: ههه مالو\n\nز\n\nعائشة: زدق ولد عمي تاج الدين\n\n\nشهقات: ااويلي باش عرفتيها؟؟\n\n\nردت: انا كنت عارفة باللي عندو الولاد ولكن ماطاحتش ليا فالبال يكون هو هاداك ههه\n\n\nكريمة: ايوا؟؟\n\n\nعائشة: ايوا البارح الالة وبالصدقة شفتو حتا دخل للدار ديال عمي تاج، تما شكيت..نزلت سولت با وزاد اكد ليا باللي هو \n\n\nكريمة: ناااري ياكما فضحك\n\n\nغوبشات وناضت للطبلة: باقي معارفنيش شكون وحتا انا مگلتهاش ليه ..خلي حتا \nنعرف عقلو كيداير ونفكو هاد المشكيلة اللي طيحتو فيها عاد نگوليه\n\n\nردت : هههه هادشي غرييب شتي الصدفة كيدايرة\n\n\nگلسات على الكرسي: شتي الزهر كي داير هههه\n\n\nكريمة: وابلاتي بعدا المنتجع اش جابو للهضرة، ماتگوليش ليا خدام تما!!!!؟\n\n\nضحكات وقالت: ديااالهم اختي ههه راه گلت ليك داك عمي غير من حوايجو وطوموبيلتو باينة فيه مرفح\n\n\nكريمة: اي هااي هااي هي گولي فاميلتكم مرفحة نيييت\n\n\nردت: كون تشوفي هادشي اللي كانشوف الرفاهية برجليها كتمشي هههه\n\n\nكريمة: سعدااتك\n\n\nعائشة: ههههه ...تحل الباب ودخل كايسمع صوت ضحكها ..طلعات فيه عينيها والبسمة المرسومة على شفايفها تدريجيا بدات تمحا وترمش ببطء\n\n\nكريمة: عااائشة؟ افين مشيتي\n\n\nرمشات فيه وهو سد الباب داخل ومغوبش بجدية الكول ديال الشوميز..هز ملف \nكايقراه وبقات هي بعينيها تتقراه من اسفلو لعلاه والكلاس ياختي شحال \nواتاه..طلع فيها عينو بعفوية وغمزها حتا تفعفع ليها القلب من مكانو وبدات \nتنحنح\n\n\nعائشة: احمم احممم. كريمة يالله احبيبة بسلامة\n\n\nقطعات وهزات القرعة حداها كاتشرب وتقلب عينيها فالقنات متفادية تشوف جيهتو\n\n\n\nحط الملف وبرك قدامها كايحرك الستيلو فيدو ويشوف فالطبلة بسهوة..سدات القرعة وبتحت عينيها مراقباه سكتات شوية وقالت بارتباك \n\n\nعائشة: احم..دابة انا شنو غاندير\n\n\nشاف فيها:غادوي ..غاتعاودي كللشي من اللول\n\n\nرمشات : والى ماتاقوش\n\n\nبلال: كوني صريحة وديري اللي عليك..الباقي خليه علية\n\n\nتدق الباب ودخلات الموضفة ببسمة عريضة: سي العورابي ..وصلو\n\n\nوقف كايسد الڤيسط وقال: الواليد جا\n\n\nردت: نن امسيو باقي\n\n\nبلال: ادن دخليهم \"ضار عندها\" عائشة اجي حدايا\n\n\nمشات عندو كاتزرب وقفات على يمينو وبقاو تايشوفو فالباب..تدق مرة خرا وتحل \nداخلة منو المرأة اللي كان معاها فالريسطو..سلمات على بلال بملامح جامدة: \nسي العورابي بون جوغ\n\n\nرد: بون جوغ مدام\n\n\nرمقات عائشة ومن الشوفة اللولة عرفاتها شكون وهي عينيها للأرض نزلو.. حنحن وقال بجدية: تفضلي امدام\n\n\n...جمعات حجبانها مستغربة وضارت تگلس قدامهم ..جر كرسي لعائشة بركات وبرك حداها كايسرح حلقو وقال هاز حاجب\n\n\nبلال: أولا شكرا حيت قبلتي تجي مرة خرا\n\n\nشابكات ايديها قدامها وقالت: واخا ماعرفتش شنو السبب اسي العورابي مي كانتمنا ماتضيعش ليا وقتي\n\n\nرد: لا ابدا..بغيت نصلح سوء التفاهم اللي وقع..الموصوع كان فيه واحد الخطأ \nوعائشة غاتشرحو \" شاف فيها بهدوء وهي حمرة بالحشمة، عاد وعات بحجم غلطها \nوماقدراتش تهز فيها حتا الشوفة..نزل يدو لتحت الطاولة شد يدها بحنية وقال: \nعائشة \n\n\nحرك ليها راسو وجمعات النفس بارتباك: احم..ا انا\n\nشافت فالمرا اللي ربعات ايديها وكلها ادان صاغية..وبدات تتعاود ليها من \nالاول وتشرح بايديها وملامحها..السبب والطريقة وكيفاش وعلاش كلشي قالتو \nوعاوداتو من طقطق حتال السلام عليكم وختماتها ب\n\n\nعائشة: سمحي ليا بزاف ..ا انا كنت باغة غير نعاون صاحبتي ساعة...\n\n\nنزلات عينيها بأسى والمرا تنهدات ومسحات رقبتها بحرج..جرات الملف اللي \nحداها قراتو عاد هزات ستيلو مسينية فيه وعينين بلال اخيرا بسمو براحة ورد \nضهرو اللور\n\n\n\nشافت فيه وقالت: كانتمنى تكون هاد الكونطرا كافية باش تقبل اعتداري..گلت \nكلام مكانش خاصني نقولو ومحاولتش نعطيك فرصة باش تشرح ليا اولدي..كانعتادر \nمنك\n\n\nرد ببسمة جانبية: ماعليش امدام..الغلط كايوقع\n\n\nشافت فعائشة وقالت مطلعة حاجب: ونتي ابنتي كانتمنى تحيدي منك بحال هاد \nالتبرهيش.. خدمة الناس واحاسيسهم ماشي لعبة..حاولي تخدمي عقلك من هنا \nللقدام حين ماتصغري راسك فكل مرة\n\n\nشافت فيها حالة عينيها..اييه تبرهيش وبرهوشة سررها نييت، بسمات كاتمة \nعصبيتها ومالقات الا صبع بلال تفرغها فيه لوااتو حتا قربات طرطقو بين \nصباعها وهو خرج عينيه وقال بسرعة : ء ههه دابة مللي حلينا هاد السوء فهم \nبلا مانعطلوك اكتر امدام \n\n\nزير فمو ولا حممر وعائشة غير مازايدة فيه\n\n\nالمرا: هههه واخة انا نايضة..غدا غانديرو اجتماع فيه مناقشات شاملة على هاد الشراكة..كانتمنى تحضر معانا\n\n\nحرك راسو وهي ناضت خرجات فحالها وسدات الباب عاد جر صبعو كايبرد فيه وهي \nبغضب قالت: داابا انااا برهوووشة..ايوا وبناات النااس لعبة ياااك اناا \nبالسلاامة باش غاانعرف النمرة غلط باااش\n\n\nغوت حتا هو: وصبعي مااالو فهاادشي مااالو\n\n\nنزلات عينيها ليه وناضت كاتنفخ ماتسرطاتش ليها، هزات الساكادو اللي خلات \nفوق الفوطوي وضارت ليه: نووض وصلني فحاالي..وليت بمسبتك كانسمع الهضرة ومن \nمن؟..الشواارف لاهيلة صفات\n\n\nجبد عينيه: يااك..وشكرا بزاف الة عايشة سمحي لينا عدبناك\n\n\nعايشة: عاائشة.. واانوض خلاص ضيعت حصة بسبابك بلا ماتزيدني التانية\n\n\nزفر وناض وهي سابقاه قارنة حجبانها وكاتزرب..سد الباب وتبعها من اللور \nكايتقل فالمشية ايديه فجيابو ومنيم عينيه فشعرها.. ضارت لقاتو وااابعيد هي \nتزيد فالڤولوم وغوتات: غانباتو هنا؟؟\n\n\nرد عليها حتا هو بالجهد: الاوطيل خليناه لتحت\n\n\nبسمات بزز: لا شكرااا ..سررربي خلاص ونتا كاتمشي على البيض\n\n\nبلال: كاتعرفي مشية السلحفاة؟\n\n\nتغبنات: وااازمرررر\n\nضربات رجلها مع الارض وربعات ايديها بعصبية كاتسناه حتا وصل عندها بخاطر \nخاطرو، ورك على زر المصعد و غمزها تاني: مالك على هاد الزربة كاملة.. \nكايتسناك شي حد؟\n\n\nقلبات عينيها تترمش وبصوت خافت قالت: الى نتا ماعندك مايدار ماشي كلشي فحالك\n\n\nبلال: ااه نتي اللي كاتجيبي لبهم ليفوتر من الادارة ياك؟\n\n\nعيباتو وسكتات مطلعة نيفها.. طلعو للمصعد بعدما تحل وورك على آخر زر..خرجات عينيها وشافت فيه بصدمة: هااداا فين طالع\n\n\nبطنز: سوليه \n\n\nبالغدايد ضربات رجلها مع الارض: وااش انا كانگولك تعطلت ونتا زاايد فييه\n\n\nشاف فيها بهدوء: ياك مللي غانخرجو من هنا ماغاتعرفيني ماغانعرفك\n\n\nهزات راسها بتقة: ماتعرفني منعرفك\n\n\nبلال: وياك كلشي عجبك وبقيتي حالة فيه فمك.. بقات حاجة وحدة خاصك تشوفيها وتكون هي الختام\n\n\nرمقاتو بشك: وشنو هي هاد الحاجة؟\n\n\n\nتحل المصعد و نزل منو لسطح المنتجع مصغر عينيه من الشمس والهوا ضارب ليه \nفالشوميز.. نزلات وراه تترمش حواليها والهوا ديال السطح كايخرق شعرها \nوتعاود تردو..ضارت شافت فيه مستغربة وقبل مادوي مد ليها ايدو: اجي نوريك\n\n\nعائشة: اشنو غاتوريني فالسطح السما متلا\n\n\nجرها: فيه الهضرة بزاف سكتي شوية\n\n\nعائشة: هي الى رديتيتي منين .. سكات كاتشوف قدامها ببهطة..طلقات منو وببطء قربات للحافة كاتشوف للاسفل وحالة فمها بدهشة\n\nبسم ووقف حداها مسند على حافة السطح الزجاجية، مرة يشوفيها مرة يشوف لتحت \nوهي عينيها مانزاحوش على الارض..حديقة بمساحة شاسعة ورا المنتجع خالية \nومليئة بالورود بشتى انواعها..تتوسطها زهور ملونة واخدة شكل هندسي محدد ومن\n الفوق كاتبان باسم \"#تاج_راسي\" ضحكات اخيرا وشافت فيه ملجوم لسانها ضحكاتو\n وقال: الواليد اللي هندسها هاكا\n\n\nردات بدهشة خرا: باباك مهندس؟؟\n\n\nحرك كتافو: كان شحال هادي.. دابة لا \"رجعات عينيها للتحت وكمل\" تاج راسي..كتبها على قبل الواليدة\n\n\nعائشة: بصح؟\n\n\nحرك راسو: سي بصح..كان كايبغيها بزاف وقاساو بزاف حتا هوما قبل مايتزوجو..فاش بنا هادشي دار ليها هاد الجردة خاصة بيها\n\n\nردت: هي كايبغيها بزاف\n\n\nرد: بزاف..الحب ماشي ساهل نلقاوه.. نادر وقليل فهاد الوقت وماشي اي واحد يستاهلو\n\n\nشافت فيه: وشنو كاتعني تاج راسي\n\n\nبلال: على مكانعرف دايراها ليه فالتيليفون\n\n\nضحكات وقال: و بعد المرات فاش تترشق ليها كاتگوليه تاج راسي \n\n\nعائشة: كان يسحابلي تاج راسي كاتكون غير للأب\n\n\nشاف فيها بهدوء وقال: كاين الانسان اللي يستاهلها..اللي كايبغي بلا \nمقابل..واللي بلا تعب ولا مجهود كاتحسو قريب ليك كتر من أي واحد..ديك \nالساعة نتا كاتحطو تاج فوق راسك \n\n\nرمشات فالورد بابتسامة خفيفة: بصح..الحب كايزين كلشي فالدنيا..كايخلي القطران يبان عسل والملحة سكار\n\n\nضحكاتو وقال: ههههه هادي زوينة عدك\n\n\nشافت فيه: معاك بصح..صاحبتي كانت كاتبغي واحد الولد بزاف وكانت كاتعاود ليا\n على كيفاش كايتعامل وتصرفاتو الخايبة معاها، وواخا هاكاك عمرها قدرات \nتتفارق معاه ولا تعاتبو باش هو مايتقلقش\n\n\nرد: الى هاكا هو عمرو بغاها\n\n\nعائشة: عارفة..ولكن كانت كاتبغيه وداك الحب عما ليها العينين..الحب ماشي \nديما زوين ..بعد المرات كايجيب لينا غير العداب وكايعمينا على بزا ديال \nالحوايج\n\n\nحك رقبتو وقال: ونتي عمرك بغيتي شي حد\n\n\nبسمات وحركات راسها بالايجاب موردة حناكها\n\n\nتجمعو حجبانو وبفضول قاتل قال: شكون؟؟\n\n\n\nطلعات حاجب: علاش غاتعرفو لاگلت ليك؟\n\n\nرد بسرعة: هو من العائلة ولا غير كاتعرفيه \n\n\nجاتها الضحكة وهي كاتتفكر وقال: تأ ههه ولد الدوار \"ضارت كاتشوف للجردة\" \nكان ولد جيرانا وديما كانلعبو بجوج..ولكن مللي طلعنا للسادس جابو باه \nللمدينة وسالا داك الحب هههه\n\n\nكمش حجبانو: داوية من نيتك\n\n\n\nعائشة: ههه والله العظيم\n\n\nرد: شحال كانت عندك؟\n\n\nهزات كتاففهها: ماعقلتش.. يمكن حضاش\n\n\nبلال: من حضاش لعام مابغيتي شي حد؟ كاطنزي ياك\n\n\nضحكات باستهزاء: بغيتي با يقطع ليا الرجلين\n\n\nرمش ممصدقش وقرب ليها كتر: عمرك تصاحبتي ولا خرجتي مع شي حد گااع\n\n\nحركات راسها بالنفي وهو حال فيها فمو كتر: واخا وعمر شي حد عجبك من بعيد\n\n\nشافت فيه: هههه شكون ااصلا هادا اللي غانبغي.. الزوبير العناب ولا محماد \nمول الحانوت ولا واقلة سطوف ولد مو هههه \"شافت قدامها مرة تانية وهو سها \nوفيها ليقو عينيه' فدوارنا تاواحد مكايحمر الوجه بقا غير نبغي.. لاهيلا..\n\n\nرد : هي نتي ماشي بنت المدينة؟\n\n\nقالت: لا لا عاد شي يامات باش ج...\"سكتات وعاد طلعات معاها الشاهدة باللي \nكاتدي وتجيب معاه الهضرة..ضارت عندو مخنزرة وتكبات عليه \" ونتا ماالك؟ \nسووقك شفتك. ااخويا بجوج وريدات وليتي باغي نعااود لك قصة حيااتي..فكينا لك\n المشكيل صاافي الله يعاون يااااء\n\n\nسبقاتو وهو بقا جامد فالخوا ساهي حتا غوتاات: ماناااويش\n\n\nتنهد وناض غادي جيهة المصعد وهي واقفة عندو كاتحرك رجلها بعصبية\n\n\n\nتحل ونزلو بجوج للتحت جبدات تيليفونها كاتشوف الساعة وحجبانها مقطبين: بقات نص ساعة خاصنا نسربيو\n\n\nبدون رد منو هز الكاسكك مدو ليها تلبسو..طلعات شادة فيه وهو ديمارا بسرعة \nمكسيري فالطريق وبنفس الوقت فرانا تاج الدين سيارتو مخرج عينيه ويرمشهم \nممتيقش شنو كايشوف\n\n\n\n...\n\nوقف قدام لافاك البلاصة منين هزها..نزلات كاتحيد الكاسك وهو تكا على الموطور حااضيها مداتو ليه وقالت:شكرا..والله يعاون\n\n\nضارت داخلة كاتزرب ..ماشال عليها عينيه حتا اختافات من انظارو وابتاسمة خطيرة ترسمات على شفايفو\n\n\nيتبع..."
  },
  {
    "id": "5",
    "title": "أبو عائشة الجزء السادس",
    "desc": "\nوصلات للومڤي كاتنهج وحتا شافتهم يالله كايدخلو عاد تنهدات براحة على الاقل تعتق هاد الحصة اللي بقات\n\n..دخلات وهاد المرة مقلباتش على مكان معزول انما گلسات حدا بنت محجبة باينة من وجهها اللطافة..بسمات ليها عائشة وقالت بخفوت: السلام\n\n\nانتابهات ليها وردات: وعليكم السلام\n\n\nعائشة: ختي عافاك ممكن نسولك\n\n\nجاوباتها بنفس الابتسامة: آه سولي \n\n\nعائشة: حضرتي للحصة اللي فاتت ياك؟\n\n\nردت:اه اختي\n\n\nعائشة: ء ممكن تخلي عندي المحاضرة غير ننقلها ونردها ليك وماتخافيك غدا نجيب لك كتابك\n\n\n...:هه واخا ماشي مشكيل هههه\n\n\nوسعات بسمتها بامتنان: شكرا بزاف\n\n\nدخل الپروف هاز محفظتو ضارت ليه بانتباه وفتحات كتابها وعينيها وحتا تركيزها معاه\n\n\n.....................................\n\n\nغربات شمس هاد النهار والليل فرش عبايتو السوداء فالسما المزينة بالقمر والنجوم المضوية\n\n\nفالكوزينة واقفة هيام پپيجامة ديال الدار كاتحرك سپاكيتي ..نقصات عليها \nالبوطة ورجعات للصالون كاتتفرج فسيري متبعاها..حتا تحل الباب ودخل بلال \nكايحك رقبتو وهاز سوارتو والطيلي فيدو..لقاها باركة فالصالون دخل باس ليها \nراسها حتا ضحكات: الله يرضي عليك\n\n\nبرك فوق الزربية متكي على رجليها وراسو مردود اللور بعياء ساد عينيه..نقسات للتلفازة وشافت فيه مشوشة وصباعها دخلو لخصلات شعرو بحنية\n\n\nهيام: بلال !!\n\n\nرد: ممم\n\n\nقالت بقلق: مالك احببيبي واقعة شي حاجة\n\n\nحل عينيه فالسقف كايرمش بدون جواب وساهي، بهدوء بسمات وقالت: ياكما كاتبغي شي وحدة؟\n\n\nرمش تاني وضحكات بخفة: شكون هاد سعيدة الحظ هههه\n\n\nخرجات تنهيدة من فمو وشاف فيها جامع حجبانو: نسولك\n\n\nهيام: سول هههه\n\n\nبلال: نتي كيفاش عرفتي باللي كاتبغي داك الزقرام ديال راجلك\n\n\nردت: نكدب عليك ماعرفتش ههه\n\n\nبلال: شكرا فدتيني بزااف\n\n\nضحكات ورجعات قالت: هههه هادا هو الحب ابلال..يمكن نبغيو من أول نظرة بلا \nمانعرفو علاش ولا كيفاش ويمكن عمرنا نبغيو ..حيت اولدي القلوب كاتميل \nلبعضها.. كاين إنسان كاتلاقا معاه مرة وحدة وكاتحس بحال الى كاتعرفو طول \nحياتك..فنفس الوقت كاين إنسان كاتعرفو طول حياتك وكايبقا ديما غريب عليك\n\n\nحرك راسو بهدوء وقال: فهمت\n\n\nهيام: ايوا شكون هادي\n\n\nبلال:غير سولت الواليدة بلا ماتبداي تخيطي وتفصلي غير بوحدك\n\n\nهيام: ااه ضحك عليا بهاد الهضرة\n\n\nبلال: ولدك زهوااني ماعدو زهر فالحب\n\n\n\nدفعاتو كاضحك: نوض الله يمسخك گالس كاطنز عليا\n\n\nشد ليها رجلها: ههه رامعاك بصح شكوون هادي اللي غاتقبل على ولدك هههه\n\n\nهيام: ههههه حييد\n\n\nرن تيليفونو جبدو كايضحك ولقاه ميساج من عند \"سارة\" فتحو كايقراه بحجبان معقودين والبسمة اللي على فمو كاتتمحا شوية بشوية\n\n\n\nخرجات من الكوزينة هازة طبسيل ديال البيصاارة بززيت العود غادة بيها \nللصالون فين بارك باها بفوقيتو الحمرة ومن بعيد كاتفرنس فرحانة بأول طبخة \nليها\n\n\nبوبكر: كاتكركري مطيبة التريد\n\n\nحطاتها فوق الطبلة: ههه اليوم البيصارة.. غدا المجعبة.. بعدو البلبولة.. عااد باش التريد ..خطوة خطوة ابا\n\n\nبوبكر: وارجعي جيبي الخبط وشي معلقة غاناكل بيدي\n\n\nردت: ااه نسيت\n\n\nمشات كاتجري تجيبهم وهو كايشمشم فالطبسيل بحدر خايف لاتكون فيها شي عجب تاني\n\n\nدخلات وحطات جنبو سلة الخبز وجوح معالق: هانا يالله بسم الله\n\n\nگلسات حداه وهو شار ليها تاكل: بسم الله بداي\n\n\nعائشة: ونتا؟\n\n\nبوبكر: لا لا نتي اللولة ابنتي\n\n\nعائشة: علاااش\n\n\nبوبكر: ايوا اللي عصو الحنش يخاف من الحبل نتي طيبتي نتي تبداي\n\n\nقطعات الخبز بالنترة وكلات منها شوية..سرطاتها وقالت: هاهي بنينة صافي\n\n\nقطع الخبز: ايوا بسم الله \"خدا منها دغمة داق بشوية عليه وقال كايحرك راسو\" لا زيينة الله يعطك الصحة\n\n\nردت: راه غير بيصارة ابا ههه فكرتيتي فالحريرة\n\n\nبوبكر: سكتي غاتوحليها ليا باقة حرقتها هن \n\n\nعائشة: ههههه دويتي مع مي اليوم\n\n\nبوبكر: علاه تتجاوب بعدا..وتي\n\n\nعائشة: قبيلة عيط ليها ودويت حتا مع لا عبوش .. ولات كاتبات معاها باش يتوانسو\n\n\nبوبكر: مزيان \" شاف فيها وفمو عامر \" سولات عليا ولا صافي نساتني\n\n\nعائشة: الصراحة اه ..ولكن گالت ليا نگول لا\n\nههههه \n\n\nبوبكر: ههههه اهيااا ديك مك يالاطييف\n\n\n\nحل الباب مخنزر و كايسد الجاكيط ..لقاها واقفة حداه بعينيه حمرين مخضية \nفالمونطو كوير وكاتشوف فيه..زفر بانزعاج وقرب عندها: يالله ندويو فبلاصة \nخرا\n\n\nبصوت مغنن ردات: جيت غير باش نسولك ونمشي بحالي\n\n\nزفر و قال: سارة..شوفي عارف غاتكوني سقتي الخبار واخا كنت باغي انا..\n\n\nقاطعاتو والدموع فعينيها: وشنو الفرق ..سوا نتا ولا وحدين خرين شنو الفرق آ هءهء نتا غاتخليني ياك ابلال هءهء غااتخليني يااك هءهءهء\n\n\nارتابك وسط دموعها وبقا كايدور عينيها بتنهيدات حارة.. اكره ماعندو هو دموع\n الانتى واكترية لاكان هو السبب الرئيسي وراهم..رجع تنهد كايلملم الهضرة \nفلسانو وهي برجاء كاتشوف فيه ودموعها سيالة\n\n\nبلال: انا ..تيقيني انا ماشي هو الراجل اللي نتي باغة، والا نتي ديالي.. \nعمري قاولتك بشي حاجة ولاحتا گلت ليك باللي كانبغيك باش نكونو واضحين من \nالاول ومانوصلوش لهادشي\n\n\nتنخصصات وقالت: نتا هاكة ديما معاهم وكان يسحابلي..\n\n\nقاطعها: ماايسحاابش لك..شي حاجة ماگلتهاش بفمي علاش غاتوهميها؟ واحد النهار كنا غانفضيو ونتي عارفة هادشي مزياان\n\n\nقاطعاتو مخرجة عينيها: ولكن على قبلهااا يااك؟؟ شكوون هادي..شنو عندها ومااعنديش گووول \n\n\nخنزر: غاتعاودي تغوتي هضرة خرا\n\n\nقربات عندو كاتبكي وبصوت منخافظ نطقات: انا كانبغيك ابلال \" بغات تشد وجهو \nوبعد\" علاش كاتتصرف معايا هاكا ..علاش \"قربات لفمو\" انا حتا مستاعدة نعطيك \nكلشي\n\n\nبعد مخنزر: ماتزيديش تصغري راسك على والو..نتي ماشي هاكة وعلى الاقل انا \nاللي ممعتابرك هاكا..بحال هادشي عندو ماليه اسارة ماتخلطيش راسك بالطواليط\n\n\nسارة: ب بغيت غير نبين ليك باللي بصح...\n\n\nقاطعها: مكايهمنيش واش بصح ولا لا.. الحب ماشي بزز، الحب كايجي بالخاطر \nوحنا مع بعضياتنا كتر من ست شهور ..عمري بغيتك \"زادو طاحو دموعها وتنهد \nبنفس تقيل\" مكانگولش هاكا باش نزيد نمرضك خاصك تفهمي الحقيقة..عمري بغيتك \nوعمري غانبغيك..المشكيل ماشي فيك بالعكس..نتي بنت ضريفة وصداقتك عنات ليا \nبزااف..عشنا تجربة فاشلة صافي خليها تجربة زوينة بيناتنا\n\n\nسارة: هءهء منققدررش ابلال عءهؤ منقدرش ننساك\n\n\n\nشدها من كتافها وبتأكيد قال: غاتنسايني..علاش شكون هاد بلال اصلا اللي \nغاتبكي عليه، واحد مايستاهلكش اسارة..حيت مكايبغيكش مايستاهلكش..مازال يحي \nهادا اللي ينسيك فيا ويبغيك بصح كيفما نتي كاتستاحقي ويقدر المرة الجاية \nتجي دقي عليا وفيدك كارك ديال عرسك وانا بالفرحات عليا غانجي\n\n\nضحكات فعز دموعها وعنقاتو بالجهد سادة عينيها.. تنهد وحط ايديه على ضهرها صامت وساهي قدامو\n\n\n.....\n\n\nبوبكر: الحمدلله والله يخلف\n\n\nعائشة: ههه بصحتك. . ناضت هزات الطبسيل للكوزينة وسي بوبكر رد ضهرو جيهة \nالسرجم كايرتاح..وقف باش يضور هو يلمح خيال غليض قدام دار تاج الدين..بفضول\n قرب عينيه مزيان كايتأكد حتا وضاحت الصورة مزياان هو يخرج دوك العينين \nوهوما معانقين قدامو ..خنزر تاخنزر وسد داك الشرجم بالنترة تاقفزات عائشة \nوبدا يبرگم بوحدو: الشيخة تووب وهو مايتوب خزييت على ولد\n\n\nخرجات عندو: با مالك؟\n\n\nبوبكر: واالو ابنتي والو ..تصبحي على خير انا غادي رگد\n\n\nعائشة: مغاتتسهرش معايا؟ \n\n\nبوبكر: لا لا غدا فالصباح عندي شي غاراض نقضيه خاصني نرتاح شوية\n\n\nبسمات ليه: واخا اللي بغيتي.. تصبح على خير\n\n\n.....\n\n\nطلقات منو وهو مسح دموعها بحنية: صاڤا دابة\n\n\nحركات راسها وببسمة خفيفة شافت فيه: سعداتها بيك\n\n\nرد: سعداتي بيها\n\n\nسارة: ههه.. غاتكون زوينة بزاف ياك؟\n\n\nبسم: فعينيا انا اه..زوينة بزاف\n\n\nتنهدات بحصرة كاترمش فصباعها: تستاهل كل خير ابلال.. هي محظوظة حيت مع واحد\n بحالك..شهور وحنا بجوج عمرك قربتي ليا ولا استاغليتيني واخة كنت مسااعدة \n\"حك رقبتو وهي قالت\" شكرا ..شكرا بزاف\n\n\nتنهد: خاصك تمشي اسارة..تصبحي على خير\n\n\nردت: بسلامة عليك\n\n\nضارت لطوموبيلتها كاتمسح دموعها وحابسة الكية فقلبها..راقبها حتا طلعات \nوديمارات فحالها عاد تنهد وبقا واقف كايستنشق الهوا والبرد كايحرك خصلات \nشعرو الامامية..فرانات قدامو السيارة ديال باه نزل منها تاج الدين جامع \nحواجبو وزاد من حداه بحدة قائل: تبعني\n\n\nطلع حاجب باستغراب وضار غادي وراه للدار\n\n\n\nدخل للمكتب لاح سوارتو فوق البيرو ونصل المونطو لايحو عليه بغضب..دخل بلال سد الباب وشاف فيه مغوبش: مالك شنو واقع\n\n\nرد مخنزر: شنوو وااقع؟؟؟ گوول نتتاا شنوو داكشي اللي شفت اسي بلال وليتي كاتلعب لعب الكباار\n\n\nبعدم فهم: كيفاش؟\n\n\nتاج الدين: عاارف شكوون هااديك اللي كنتي مركب معااك ولا معاارفش ؟\n\n\nخنزر حتا هو وبهدوء قال: كاتعرفها؟\n\n\nتاج الدين: نتتااا اللي واش كااتعرفها\n\n\nقلب وجهو كايزفر: ماشي داكشي اللي على بالك واخا\n\n\nتاج الدين: اهااا ..راكبة معاك ومخلية قرايتها باش تمشيو تصليو يااك\n\n\nرد بحدة: الواليد ماتخلطش گلت ماااشي دااكشي اللي فبالك..انا وصلت البنت وصاافي\n\n\nتاج رمش فيه وبلال راسم الجدية وجهو مافيهش الضحك..قصح وجهو وقال: عرفتيها شكون بعدا ولا مازال\n\n\nرد عاقدهم: لا..شكون\n\n\nتاج الدين: هااااديك مراااا مزوجة اسي بلااااااال..وبعمييييي !\n\n\nقلبو زدح مرة وحدة وسكت مابقاش كايسمع دقاتو وتاج رجع هز عليه صبعو و قال: \nإلى مشااا حتا ساق لك الخبار كاضور بمرتو هضرة خرا هاديك..البنت ماشي من \nالبنات اللي كاتعرف فرقهااا عليك حسن\n\n\nتفكو حجبانو وبفمو الناشف قال: كاضحك ياك\n\n\nرد: هادشي فيه الضحك؟ السيد عاد سكن فالدرب هو ومرتو وكلشي عارفها مرتووو إلا ليك ن....\n\n\nصاطو ودنيه حتا مابقا يسمع والو ودماغو رجع اللور، بالضبط للكلام اللي سمع \nمن ولا الحومة على مرات بوبكر..صغيرة وزوينة وكاتقرا..بردو حواسو فاش تدكر \nكلامها على الدوار وباللي عاد تحولات للمدينة بنفس الفترة اللي تحول فيها \nعمو..تفكر حتا كيفاش دوات على راجلها وخدا الامر بمزاح \n\n\nرمش مرة خرا بوجع قاصح فصدرو قال بخفوت: لا مااشي هي \"سكت كاينهج قدام وجه \nتاج الدين..سرط ريقو بصعوبة وحرك راسو بالنفي\" لا ماايمكنش.. غير تشبهات \nلييك ولا شي حااجة مايمكنش\n\n\nتاج الدين: بلااال...\n\n\nقاطعو: ماااااشي هي مااايمكنش تكوون هيييياااااا\n\n\nخرج مزير ايدو حتا بياضت وقلبو غايخرج من بلاصتو..عااد دخلات معاه الصدمة \nوبدا بسرعة كاينبض ودقة قاصحة عمرو عاش بحالها جاتو..سد وراه الباب وبعفوية\n طلع راسو فالسرجم اللي قدام عينيه..نفس الشعر اللي شاف وبقا دماغو ساهي \nطول ديك المدة على فين شافو ..مزوجة..وبعم باه\n\n..صدمة خلات نفسو تتقطع والاكسجين فحلقو تقيل..ضار بالزربة للموطور ديالو ركب وبلا كاسك ديمارا منير وعقلو غايخرج من بلاصتو\n\n\n\nخرج مزير ايدو حتا بياضت وقلبو غايخرج من بلاصتو..عااد دخلات معاه الصدمة وبدا بسرعة كاينبض ودقة قاصحة عمرو عاش بحالها جاتو\n\nسد وراه الباب وبعفوية طلع راسو فالسرجم اللي قدام عينيه..نفس الشعر اللي \nشاف وبقا دماغو ساهي طول ديك المدة على فين شافو ..مزوجة..وبعم باه\n\n\nصدمة خلات نفسو تتقطع والاكسجين فحلقو تقيل..ضار بالزربة للموطور ديالو ركب\n وبلا كاسك ديمارا منير وعقلو غايخرج من بلاصتو..مكسيري ومنير ومع الدورة \nخرج ليه كاميو بلا مايرد ليه البال وبسرعة ضار ضورة خايبة فقداتو التوازن \nومبقاش متحكم فالموطور اللي تلاح فجيهة وهو فجيهة مكالي بيدو تاتحردات \nوتضرب فجبهتو والركبة مجروحة\n\nزير عينيه ضاغط على فمو وموعت نييت، ناض بصعوبة مخسر ملامحو بألم طل على \nالموطور لقاه شاعل مقلوب على جنب و روايضو كايضورو فالخوا ..تنهد وجبد من \nجيبو الطيلي لقاه مهرسة ليه لانكاسابل، حيدها رماها حداه ودوز رقم تواني \nوجاوبو كايضحك\n\n\nخالد: فين ابا بلال\n\n\nرد: فينك\n\n\nخالد: فالزدحة مع الدراري هههه تجي؟\n\n\nبلال: معاكم أنور؟\n\n\nخالد: هاهو حدايا علاش\n\n\nبلال: خود من عندو اللوطو گوليه بغاها بلال ودوز عليا راه درت كسيدة\n\n\nناض مصدوم وقال للي معاه: السكاااات ششششش \"رجع قال بقلق\" شنو شمن كسيدة فينك نتا؟\n\n\nساط: غير الموطور اللي مشا ماتگولها لحد.. وطلق راسك راني اون بان\n\n\nخالد: و واخا سيفط ليا لوكاليزاسيو واهانا معاك\n\n\nرد: ماتعطلش \n\n\nقطع ودخل سيفط ليه البلاصة بالضبط ..بقا بارك فالارض كايتنهد وبفعل البرد \nمع كل تنهيدة كايخرج ليه الدخان من فمو..تكا براسو على الشانطي مسرح رجل \nورجل تانيها كايشوف فالسما والبرد كايطلع ليه مع العضام واخا العافية اللي \nكاتشعل فيه ممخلياه حاس بوالو \n\n\nوقفات قدام رجليه ميرسيديس بيضة نزل منها خالد مخلوع يتسحابو سخفان فالارض \nماشي كايتجمم..وصل وشافو ساهي فالسما كايتنهد..جمع حجبانو مستغرب وقال \n\n\nخالد: بلال؟؟\n\n\n\"حول ليه عينيه\"\n\n\nرد بقلق: مالك اساط؟\n\n\n\nتحطات قدامو على الطبيلة قهوة قاصحة كاتفتح النفس و ريحتها القوية كاتشم من\n فين وفين ، وهو قالب وجهو للشاريع مزير عضلات فكو وايديه مربعين ..الدم \nكرم ركبتو كاتوجعو جبهتو حمارت وقطيرات الدم فيها لاسقين .. العين حمرة \nبوجع خاص ماعارف حتا دقتو فين\n\n\nهز خالد معلقة من الحريرة شربها مصغر عينيه وخدا الشباكية حداه عض منها وقال كايشوف فيه: هادشي عندك مشكبك\n\n\nسكت واكتافى بتنهيدة حارة فقط \n\n\nزاد شباكية خرا كايندغها: مشبااااك ابا بلال \"سرطها وقاد البركة\" دابة \nبالعقل ..واش حاط عينك نييت على هاد البنت؟ \"شاف فيه بهدوء فعفعو\" غاگلنا \nزعما حيت هادشي ف ف شكل اصاحبي..السيدة زروطات لك خدمتك وكانت غاضبر لك \nفبروسي مع سي العورابي، باينة فيها برهوشة \"رد مطلع حاجب\" نتا اللي گلتي \nانا ماگلتش\n\n\nرد: باقة مفاتش جوج دقايق وبديت كانندم حيت عاودت لك \n\n\nخالد: الااا اصاحبي إن شاء الله مغاتنوض من تما حتا نلقاو شي حل لهاد التزويجة\n\n\nزير حجبانو: عائشة مااشي مرتو شي حااجة تماا شي حااجة\n\n\nحك لحيوو بتخميم: ولكن باك علاش غايكدب؟ حتا ولاد الدرب كلشي عارف باللي السيد اللي ساكن قدامكم مزوج ومرتو صغيرة تتقرا\n\n\nقلب وجهو مزير يدو وكاينفخ بحال التور والشعلة فقلبو شاعلة\n\n\nخالد: وابلا ماتعصب اصاحبي راه تاأنا جاني هادشي فشكل ولكن غانلقاو الحل كون هااني\n\n\nشاف فيه مطلع حاجب: اما هو هاد الحل؟\n\n\nقاد الگلسة تاني: دابة هاد عمك..عندو شي ورت شي املاك شي ديور؟\n\n\nقوص حجبانو: لا علاش؟\n\n\nخالد: وايلي..گلت زعما البنت غاتكون شي طماعة ولكن، بففف \"بلال فرس سنانو \nوهو رجع قال\" هي كانت ساكنة فالعروبية ياك؟؟ وتاعمك ..ادن غايكونو واليديها\n زوجوها بزز راداكشي مووجوود تما وشحال من وااحد تزوج بزز منو و...\n\n\nوقف مقااطعو بغضب: وااش اناا شااعل ونتا كااتزيد فييه بغيتي نقلب على اصلمك هاد الطبلة\n\n\nخالد: تالا اصاحبي غير بغينا نعرفو الخلل فين كاين\n\n\nبلال: غااتزم فمك و تخليني نفكر ولا انا اللي غااندير فيك شي خلل\n\n\n\nخالد: هاهو سااكت\n\n\nرجع برك قالب وجهو وقبضة ففمو مزيرها وكايخمم..كل الطرق مسدودة وحتا حل \nمابان ليه هو هاداك..خنزر وهز ديك القهوة كايشرب منها وخالد سالا الزلافة \nورجع اللور حاط يديه على كريشتو كايخمم حتا نطق: زعما ماتكونش بنتو وتغالطو\n ؟\n\n\nشاف فيه مخنزر: بنتو؟\n\n\nخالد: اه علاه ماعدوش البنات\n\n\nرد: عندو وحدة على مكانعرف \n\n\nحل عينيه: هااا..فايت شايفها.\n\n\nصغر عينيه كايتفكر بدون جدوى وقال: لا عمري صادفتها \n\n\nخالد: واغير تفكر اصاحبي يقدر شفتيها فشي بلاصة ولا جات عندكم شي نهار ولا سمعتي عليها شي حاجة بحال عمرها ولا فاش كاتقرا\n\n\nرد كايتفكر: فايت جات وباتت فبيتي و.. \" سكت كايحنحن وقال \" ولكن مشفتش فيها گاع.. منعرف حتا شحال عندها من عام\n\n\nخدا نفس ورجع طلقو: واخا نحيدو احتمال انها بنتو ..ماتكونش مزوجة بيه بزز \n..ااصلا داك عمك شكون ترضا بيه وهو غاعاگدهم، من صغري فيما جيت عندكم وكان \nتما كايبدا غايخنزر..شوف يقدر واليديها زوجوها بزز ويمكن گاع زواجهم يكون \nغير فالوراق \"شاف فيه لقاه مكمش حجبانو كتر وفكو مزير\" راه كانجيك للوجيك \nاصاحبي باش من بعد ماتصدمش \n\n\nنفخ وناض فحالو: تهز نوصلك\n\n\nخالد: ابلاتي بغيت نزيد واكد الجبانية مازال\n\n\nرد وهو خارج: وابات هنا\n\n\nمشا وخلاه كايهز فالشباكية بالزربة وتابعو: بلااال ..وااحبس اصااحبي وصلني معااك\n\n\nطلع حداه دار السمطة وبدا ياكل فالشباكية وبلال ديمارا ساهي فالطريق الخالية بحالا عمرها عمرات ويدو حاطها على السرجم \n\n\nخالد: توحشت ماكلت مي حق الله..ولكن والله لا رجعت اللهم الزنقة ولا ديك \nخيتي..عرفتي موسطاجها كبر من ديالي كاتبان هي الراجل ماشي أنا..دابةشمن \nزوااج هادة اللي المرا عندها ميترو ستة وتمانين وانا عندي ستة وسبعين \nغااتقسمني... \n\n\nقاطعو: غاتزم لا\n\n\nخالد: هاهو زامو غامتعصبش\n\n\nفرانا قدام عمارة عريضة: نزل يالله\n\n\nخالد: دوز بات بعانا \n\n\nبلال: لا عندي مانقضي فالصباح نزل خلاص\n\n\nخالد: وازير الساط زير زخدم عقلك لاتغلط مع مرت الراجل\n\n\nشافو بدا يكشكش هو ينزل بالزربة قبل مايلبق ليه شي دقة \n\n...ديمارا مرة خرا راجع لدارهم والهضرة ديال خالد فدماغو كادور..يقدر تكون \nمرتو بصح؟ ولا مزوجة بزز ؟ بزز ولا بالخاطر راها مرتو ..ويقدر فالوراق ولا \nباه لاعبها عليه؟ يمكن عندها شي مشكيل ولا داك بوبكر مبزز عليها هاد \nالتزويجة؟\n\nأسئلة كثيرة دارت فدماغو وحدة كفر من التانية ..تنفخ وعيا وتقال بغا غير \nيرتاح ويطيح طيحة وحدة..نزل من اللوطو بعدما فرانا قدام دارهم وعينو مهربها\n على دار سي بوبكر.. طلع لبيتو نيشان دخل للحمام اللي عندو فالبيت نصل \nالتيشورت والدجين خدم الرشاشة وتخشا تحتها ساد عينيه وبرودة الما كادوز على\n داتو السخونة كاتفور ..وبقا على داك الحال كايتنهد ويدور عنقو\n\n\n\nخرج من الحمام بشورط گري خفيف وفوطة فيدو كايمسح بيها عنقو..لاحها حل \nالسرجم حاط ايديه على الحافة ديالو و موجه انظارو للسرجم قبالتو..بيت انتوي\n من الحوايج اللي كان شاف قبل.. ادن هادا هو بيتها؟ ولا بيتهم بجوج؟\n\n\nضار لتيليفونو بالزربة ورجع للسرجم، دوز رقمها وحطو فودنو ودقات قلبو \nمتسارعة..شاف ضو الطيلي ضارب فالبيت المضلم ووسع عينيه بلهفة كايحاول يشوف \nالسرير شنو فيه..فعل عمرو كان عارف باللي شي نعار غايديرو ..لا هو من من \nشيمو والا تربيتو والا اخلاقو..لكن العقل اللي يحدد الخطأ من الصواب طفا \nوتبلوكا ورجع القلب هو اللي يگيد وفيدو عصا الحكام\n\n\nرجعات المكالمة ورجع بلا كلل ولا ملل كايعيك ويعيط وهي بحال الميت حلفات \nلافاقت، حتا فات عشرة المكالمات كلهم كايرجعو..عاد مدات ايدها سخفانة \nبالنعاس كاتقلب على التيليفون غير تسكتو من الصداع..كمشات حجبانها وهزات \nايدها للفيوز شعلاتو مضوية البيت وهزات الطيلي جاوبات بصوت مدعدع بالنعاس\n\n\nعائشة: االو\n\n\nعينيه بقاو مبلوكيين فداك السرير المتوسطاه غير هي ولسانو ملجوم \n\n\nشافت بعينين مسدودين فالنمرة .. كمشات حجبانها ورداتو لودنها: بلال؟؟\n\n\nزير شعرو بنرفزة غايموت غير بالشك ومابقا عرف شنو يتيق\n\n\nعائشة: بلال واش هادا نتا؟\n\n\nرد بصوت عيان كايشوف فيها: عائشة أنا.. أنا...\n\n\nقاطعاتو بعصبية: وااش تاهبيييل..وااش ااخووويا مااعدك مايداار تامصدعني \nفهاد الليل ماتعرف اللي ناعس ولا مرييض ولا المررض الخضرررر يخخخخ\n\n\nقطعات وبلوكاتو تاني..عاد غاطفي الضو هو يتحل الباب ودخل بوبكر مخلوع لابس \nفوقية خفيفة وسنظالة فرجليه باينة فيه عاد توضا على قبل الفجر\n\n\nبوبكر: عااايشة.. معامن كتي كاتغااوتي\n\n\nتوترات وناضت كاترمش: غير كنت كانحلم و وشحفت\n\n\nرد داخل: نجيب لك ميهة ؟\n\n\nعائشة: لا لا انا غانجيبها لراسي بلا مانعدبك\n\n\nدازت من حداه نازلة لتحت وكاتسب بلال فخاطرها\n\n\n.....\n\nسد داك السرجم حتا بغا يتهرس و صدرو طالع نازل كايترعد بالعصبية، داتو حتال\n سبيل الراحة ونفسو هدات وعاود رداتو للعداب والشك القاتل ..وبلا مايحس هز \nداك التيليفون خبطو مع الحيط خطرة وحدة حتا مصارنو خرجو، الهرسة اللي \nماتهرسش فالموطور تهرس فيها بمسبة عائشة..وراس بلال تشقق وزاد على مابيه \nفاشحل داك السرجم\n\n\n\nصباح جديد\n\nوفالكوزينة واقفة هيام مع تاج الدين كايوشوس ليها بالتي هي أحسن وهي تدور من هنا للهيه منزاعجة وضور فيه بعصبية: واالااا لاا لااا\n\n\nتاج الدين: وااش اعباد الله باغة الروح طيح فهاد الحومة هادشي علاش كاتقلبي\n\n\nهيام: ولكن الكدووب لا انا اخويا مغانكدبش نتا دبر راسك\n\n\nهز حاجب: خوويا؟ \"شير عليها بسربيتة\" باك انا لا؟\n\n\nردت بانزعاج: واارسا هاديك راه غطيت بيها المسمن \n\n\nتاج الدين: خلي علينا دابة المسمن ولا البغرير وفكري فالملاوي ديال ولدك \n\n\nهيام: ولدي ماشي ملوي واخا\n\n\nتاج الدين: ولدك زهوااني و بقات ليه غير بنت عمي فالحساب تقاادااو البناات من الدنياا\n\n\nهزات كتافها: ويقدر يكون كايبغيها بصح ماالك متشاأم\n\n\nتاج الدين: ويقدر يكون كايلعب عليها العشرة ماالك هبيلة\n\n\nبعصبية: عرفتي شنو.. خرج ليا من كوزينتي اااصلا باقي منسيتش ديك العملة اللي درتي خررج يالله\n\n\nتاج الدين: وبلا زمر اهياام واش ماشفتيش البنت كي دايرة..وااش هاديك بحالها\n بحال البنات اللي كايعرف ولدك؟ البنت رااها نية ومتتعرف والو تلقايها \nعمرها دوات مع شي ولد فحياتها، غايجي ولدك بجوح كلمات غايطيرها وتولي تموت \nوتتسطا عليه ديك الساعة شكوون اللي غايوحل؟ حنااا\n\n\nهيام: غاتوحل غير نتا انااا ماسوقييش..خرج عليا من كوزينتي يالله براا\n\n\nبعناد برك ليها تم: الداار شااريها بفلوسي وهاد الكوزينة عندي فيها الحق حتا انااا\n\n\nدارت يد على خصرها: الدار فسميت من ؟ فسميت هيام العلالي\"خنزر وقالت كاتسممو\" يالله برا\n\n\nناض غادي بزز وكيف وصل ليها عطاها دقة حارة لترمتها حتا نقزات من بلاصتها حالة فمها: وااخا عقل على هادي\n\n\nرد: عقلي نتي وجمعي الحساب\n\n\nگلس على طبلة الفطور ونزل منعم هاز محفضتو كايتفوه هو وحسناء فايقين خاسرين\n\n\nتاج الدين: شفتو السهير اتريكتي عجبكم\n\n\nمنعم: والواليد كون غاغيبت والله عندي السبور و مافيا اللي يلعبو \n\n\nخنزر فيه: غادوز تفطر وتمشي لمدراسك ولا لا\n\n\nگلسو غضبانين وهيام كاتحط على الطبلة الفطور..تحل باب بيتو ونزل بتيشورت \nازرق ودجين گري عاقد الحضاش فحجبانو، مادوا ماهضر دخل للكوزينة ووقف \nكايتسما مو .. دخلات كاترمش وقالت: صباح الخير اولدي\n\n\nرد : احم صباح النور..بغيت نسولك الواليدة\n\n\nسرحات حلقها وتاج مطول راسو داير معاهم ودنو\n\n\nهيام: ا اه سول شنو كاين؟\n\n\nبلال: عمي بوبكر..مزوج؟\n\n\nرمشات بارتباك: ا اه اولدي على ماعرفت اه\n\n\nبلال: واخا وفاش جا للمدينة جاب معاه مرتو؟\n\n\nهزات ايدها كاتحرك رقبتها محتارة وعرقانة ماعارفة شنو تگول\n\n\nبلال: الواليدة؟\n\n\nهيام: ا ا معرفتش اولدي اللي عارفة هو المرة اللولة جا مع بنتو\n\n\nبلال: عارف بنتو..ولكن هادي اللي ساكنة معاه واش مرتو ؟\n\n\nردت متوترة: ا انا م ماعرفتش ماعارفة والو سول باباك\n\n\nحرك راسو مزير فكو وداز من حداها بحال الريح غير كاينفخ..داز عليهم خارج \nوهوما متبعينو بعينيهم والتفاجأ على وجههم كاملين حتا من حسناء..الناس \nكايفيقو خاسرين مخنزرين الا بلال صباحو كايبداه بالنشاط والضحكة منورة \nالوجه..التخنزير مولفينو منو مرة فالعام لسبب مهم غير هاكا عمرو جمع حجبانو\n بعصبية وعمرو خلا شي حاجة تفور ليه دمو وتعصبو\n\n\nمنعم شاف فيهم حال فمو وقال كايرمش: بلال مخنزر اواااه..السهيير خايب اخوتي خاايب\n\n\nخنزر فيه تاج: فطر لاغاتفطر رراك تعطلتي\n\n\n\nقدام لافاك فرانا بجاگوار كحلة كاتبري الغادي والبادي وقف كايشوف فيها..\n\nضور وجهو للدخلة كايتسنا واش غايلمحها بين الطلبة اللي كايدخلو مع هاد الوقيتة\n\n..جبد تيليفونو دوز نمرتها ووسع عينيه متفاجأ انها بلوكاتو، ضغط على فمو بالفقصة ودوز اپيل لخالد كاينفخ بغضب\n\n\nخالد: الو\n\n\nرد: فايق\n\n\nخالد: فايق ااصاحبي ورانا فدربكم\n\n\nبلال: طموبيلتو باقة تما\n\n\nخالد: بااقة هاهي تتبان..لا لا بلاتي راه خرج من دارو..\n\n\nجمع حجبانو: بوحدو؟\n\n\nخالد: وايه بوحدو ركب وزاد..واقلة مقارياش اليوم \n\n\nزفر بعصبية ساد عينيه ومرجع راسو اللور\n\n\nخالد: شوف خويا بلال اماتخممش معاك الرجال وقريبا غايكون عدك دوسيه كيشتي \nانا عندي واحد ولد عمي آخر خدام مع البوليس، عطيتو سمية وكنية عمك وراه \nغايروشيرشي عليه ماتخافش دوسيه من طاقطاق تال..(طيط طيط طيط)االو..الوو \n..تاقطعتي\n\n\n............\n\nضحكات وهي نازلة من الدروج والطيلي فودنها كادوي فيه مع كريمة: هههه ايوا مبرووك\n\n\nكريمة: الله يبارك فيك غاتجي ياك\n\n\nعائشة: ضروري خاصني غير نگولها لبابا\n\n\nكريمة: من هنا لسيمانة غاتكون الخطبة عندك تنسااي ههه\n\n\nردت داخلة للصالون: لا كوني هانية\n\n\nكريمة: عرفتي شنو هههه بنت خالتي اللي من الخاريج گالت لك واالو نديرو حفلة وداع العزوبية\n\n\nحلات عينيها: اويلي المسخ؟\n\n\nكريمة: الااا ههه غانكونو غير حنا البنات نضحكو ونشطو بيناتنا وشوية المزيكة صافي مادات ماجابت..وبصراحة مكرهتكش تجي حتا نتي پليييز\n\n\nحكات شعرها بحيرة: ماكرهتش والله ولكن خاصني نشاور بابا بعدا\n\n\nكريمة: الى مابغاش دوزيه ليا ندوي معاه عاافاك بغيتك تكوني معايا\n\n\nعائشة: ايمتا غاديروها؟\n\n\nكريمة: هاد اليوماين على حسب ايمتا نساليو \n\n\nردت: واخا خلي حتا نتشاور معاه ونجاوبك\n\n\nكريمة: واخا احبيبة ههه ..مقارياش اليوم\n\n\nعائشة: لا حتال العشية مع الربعة\n\n\nكريمة: اوك مزيان رتاحي شوية ومنها نيت دوري مع راسك فوطي و شوفي كازا واجواءها\n\n\nتنهدات بحصرة: ممم عندك الحق..بسلامة عليك خاصني نقطع\n\n\nكريمة: بااي ازين وعنداك تنساي\n\n\nعائشة: بسلامة\n\n\nقطعات ودارت يدها على خدها كاتشوف فالزنقة وتتنهد\n\n\n\nتنهيدة حارة مملة كاوضعها دابة..حاسة براسها طير مغرد مسجون..و ايمتا هاد \nالطير يتطلق سراحو وبجناحو يرفرف على الدنيا ويشوفها كيف بغا..سمعات الباب \nتحل وناضت راسمة بسمة على فمها، خدات من عند باها التقدية وباست ليه ايدو \n\n\nبوبكر: الله يرضي عليك، قطنتي؟\n\n\nردت: شوية وصافي\n\n\nبوبكر: رالغدا تما سخنيه وزيدي ناكلو باك هرفو الجوع\n\n\n......\n\n\nتنهيدة ورا تنهيدة من طرفو حتا هو..تالف ودايخ من كل الاتجاهات وعقلو \nكايزنزن ليه، شكون تكون هاد عائشة اللي بانت فحياتو يوماين وقربلات ليها \nالساس والراس..كان زهواني مرة مع هادي ومرة هاديك..ضاحك ناشط ضارب الدنيا \nبتسميطة حتا ضارت وضار هو للزهو والنشاط..لكن ديما كانت فقلبو تغرة خاوية..\n كرسي ملكي وسط شرايين قلبو، كان كايشوف ويجرب ويتسنا هادي اللي بصح \nتستاهلو..تستاهل أنها تتربع وتگلس عليه ملكة..نهار لقاها وقال شديتك..طارت \nمن بين ايديه بابشع طريقة\n\n\nبدات الشمس كاتغرب وهو محاسش بهاد السوايع اللي فاتو غير دايز من هنا لهنا معارف فين يشد ولا يعطي الراس\n\n\nقدام بار ڤي آي پي فرانا ونزل..عطاوه الكارد التحية فورما شافوه معروف تما وديما خارج داخل لليالي بلا حساب..\n\nهاد الليلة كان منزل الكتاف وواخا الراس كايشوف الفوق الهم فعينيه \nباين..قشع الشلة فبلاصتها المعتادة باركة ومعاهم خالد، فاتهم بلا كلمة بلا \nجوج وگلس بوحدو على فوطوي جلدي حمر لاس الساروت على طبيلة الزاج وسرح ايديه\n على علا الفوطوي مرجع الراس اللور وكايتلف صوتها المعشش ليه فالراس \nبالضجيج اللي داير بيه\n\n\nحس بشي حد گلس حداه حدو طلع الراس ولقا خالد حاط كاسو ومستريح حتا هو ببسمة خفيفة وتنهيدة حصرة\n\n\nخالد: والله حتا حالتك كاتشفي اصاحبي.. عرفتي شناهية بلال مايضحكش نهار \nكامل اكازة اصاحبي غاتشقق \"خنزر ساكت وغير كايسمع ويحلل\" واصافي حتا نتا \nالى مشات مرا يجيو عشرة اصاحبي مافيها خير\n\n\nتحنا هز الكاس اللي حط خالد وقال ساهي: الى لقيتها بصح مزوجة بيه \" شاف فيه بعينين مضلمين\" غانقودها الساط..اللخرة ليا تما\n\n\nشرب فدقة وخسر وجهو حيت قاصح نقز خالد من بلاصتو مخلوع وحيد ليه الكاس\n\n\nهالد: ااهيا ااهيا وواش صااڤا حط المرض\n\n\nرد: زيد شي كاس زيد\n\n\nخالد: تاكيفاش زيد فين عمرك شربتي ولا تا قربتيه لنيفك حط المرض ونوض نگلبو السيكتور\n\n\nرد: گلللت زييد \n\n\nخالد: لا نتا كاتقلب على باك ي***ني نووض راه الوحلة فيا اانا المسخووط اللي جابني عندك نووض نگلبو السيكتور نووض\n\n\n\nبدات كاطلعو الدوخة: قوود عليا لهييد..سييرڤوور\n\n\nخالد: لا لا بلاال تااواش بعقلك نوض لدااركم الزمر \n\n\nدفعو تاني: گلنا للك قود\n\n\nوقف عليهم السيرڤور: نعام اسي بلال\n\n\n............\n\n\nهيام: ايوا نوص قلب عليه\n\n\nتاج الدين: اه نبدا ندور على البيران فنصايص الليل يااك..هاداك فين عمرو اصلا جا بكري ولا حتا بات فالدار\n\n\nردا بقلق: تااج الولد حالتو مابقاتش عاجباني واش شفتيه فالصباح كيفاش خرج ؟ لا لا ولدي واقعة ليه شي حاجة\n\n\nتاج الدين: ولدك لاماترباش مازال يجي اللي يربيه\n\n\nهيام: شووف انا الى بان ليا هادشي زاد على حدو غادة نعاود ليه كلشي والله لازدت معاك فهادشي\n\n\nناضت منفخة لبيتها وكيتها على ولدها مضرورة..تاج بقا فالتلفازة ساهي كايفكر بوحدو ويحسب بلاناتو من الاول\n\n...................\n\n\nخبط الكاس العاشر على الطبلة ورجع ضهرو اللور سكراان وشابع سكرة..عينيه \nبوحدهم كايتلسقو نايمين وشعرو نزل على جبهتو بالعرق، خالد بارك قدامو وحاط \nايدو على فمو غير حاضيه ويفكر، هادشي مابقاش كايضحك وصاحبو واكل ضربة من \nداكشي المعتبر\n\n..ضحك بلال كايتهز سكراان وقال بلسان لاوي: ومن هادشي كاامل..يديها ليا شارف..شاااارف معارف حتا يدوي مقاد.. كييييدار ليها؟؟\n\n\nزقف كايزفر: نوض نوض معايا نوض نمشيو \n\n\nوقفو دايخ ماشادش تلخطوة مزيان شاف فيه قال: غانمشيو عند عايشة\n\n\nحرك راسو كايتنهد: اه اصاحبي وقف مقاد وقف\n\n\nمد ايدو خدا الساروت من فوق الطبلة وقال: ارا بزطامك\n\n\nجبدو دايخ عطاه ليه وواقف غير بزز ..جبد خالد الخلاص حطو فوق الطبلة وهز ميتين درهم لجيبو عاد مدو ليه \n\n\nخالد: شد وزيد نوصلك لداركم الله يخرجها زينة مع باك \n\n\nهز صبعو ميت وكايتحلف: تاا داتك تاج..حساابي معااه بووووحدو غابلاتي\n\n\nخرجو لبرا متكي على خالد اللي قصير عليه شوية ..شاف الجاگوار قدامو وحل \nعينيه مامس حتا طلقو وجا راجع على ضهرو موعت: ااااي اولد الق******\n\n\nخالد: شفت الزين وانا ندوخ نااري على تييتيزة\n\n\nبسمو عينيه المعسلين وقال: تيتييزة بنت الحرام ياك\n\n\nرد وعينيه على السيارة: واقرطااسة\n\n\n\nبلال: اااه هههههه\n\n\nضار عندو: نوض نوض عندك الزهر البغل\n\n\nغوبش: شكون البغل\n\n\nخالد: انااا غانوض\n\n\n...وقفو بزز وحل الباب دخلو وسد عليه خلاه كايطرطق بالضحك علاش الله \nاعلم..ضار فرحان غايركب الجاگوار وغير الطلعة فيها خلاتو يطيح فالحب \nوماحلاه وبدا يضحك\n\n\nوشوف فيه: اححح عندك الزهر الصديق هههه\n\n\nرد بصوت تقييل: اكبر ولد **** هو زهري اناا ههههه\n\n\nضحك وديمارا كايزرب طاالق المزيكا الراديو وبلال حداه كلا مرة وشنو كايخربق\n فالكلام ويلاوط.. كلا مرة وشنو يعاود ليه حتا فالاها وسالاها ختاما بالغنا\n مع اغنية الشاب خالد \" عايشة \" \n\n\nخالظ: وااصاحبي نقص الڤولوم ااو\n\n\nرد كايخوت ويضحك: وااعييييشااااا هههه\n\n\nخالد: ااه راها غاتگولك نعام\n\n\nبلال:عااااااايشة هههههه ايييكوطي موااا ..اووهو عااايشة ..عاااايشة اييكوطي موااا اووهووو هههههه\n\n\nخالد هز تيليفونو شاد الضحكة وبدا يفيلميه وهو مقلوب بالسكرة وكايغني بصوت مجروح وبسمة عريضة جدابة وقلب مكوي بالنار\n\n\nبلال: عااايشة..عااايشة.. كوونڤابااااا ..اوووهو عايشة، عااايشة، اانا \nنبغيك.. اوووهو عاااايشة عاايشة ونموت عليييييك ههههه عااايشة ،عااايشة\n\n\nخالد: هههههه العيطة يالخوت غابلااتي تاتفيق بلاااتي\n\n\nبلال: ههههههههه\n\n\nخالد: ششش دابة وصلنا للدرب سكت بلا فضايح ماقادين على مشاكيل\n\n\nتمحات ليه الضحكة وسكت مخنزر فدار بوبكر غير نزل خالد هو يتم نازل هاز \nشوكتو للسما خالد باقي حتا مادار عندو ولقاه واقف مخنزر قدام السرجم صدرو \nطالع نازل ..خرجو عينيه مصدوم من شنو غايدير عاد غايمشي عندو هو يغوت\n\n\nبلال: وااابووووووبكرررررررر\n\n\n.......\n\nناض من نعاسو مخلوع فورما سمع سميتو بصوت عالي وبدا ينهج بخوف ويتمتم: اعود بالله من الشيطان الرجيم.. أعود بالله من الشيطان الرجيم\n\n\nعاد غايرجع ينعس هو يعاود يسمع سميتو مرة خرا بالجهد وهاد المرة ماشي شك انما يقين أنو شي حد كايعيط ليه\n\n\n.........\n\nبلال: بوووووووبكر..ااانزل غندي نزل\n\n\nخالد كايجرو وهو بحال الصخرة مكايتململش: دخل اصاااحبي لدااركم وااش كاتقلب عليهاااا\n\n\nماداهاش فيه: واتاااابالرب لااكانت للللك كاتسماااااع...واااااطيييح الرووووح لاكانت لك\n\n\n\nخالد: لا لا لا لا لا لا لا لا لا لا\n\n\nبلال: واااااانزل عندي نزااااال\n\n\nخالد: لااامااتنزززلش \"شد فمو مخرج عينيه\" ناري قوودتها..زيد اصااحبي لداركم زيييد\n\n\n......\n\nلبس سنظالتو بالزربة وتم خارج من بيتو بفوقيتو البيضة بلا حتا مايشعل \nالضو..حل باب الدار نازل مخلوع مخرج عينيه حل الباب وحل عينيه مزيان \nكايدورهم يمين وشمال..ساعة مالقا حد والدنيا خاوية كاتصفر: تافين مشاا \nهادا؟؟؟\n\n\nبقا كايدور تما بوحدو متأكد باللي شي حد كان كايعيط عليه..دار حتا دخلو \nالبرد وبدا الخوف يطلع معاه ويقفقف غاوحدو: استغفر الله العظيم أعود بالله \nمن الشيطان الرجيم بسم الله الرحمن الرحيم\n\n\nدخل كايزرب لدارو ويسمي بالله ويستغفر\n\n\n.... فحين تاج الدين وخالد لاحو بلال ففراشو سخفان مقاد يهز حتا صبعو الصغير وفمو كايتمتم مبسم\n\n\nشاف فيه تاج مخنزر ووجهو بالاعصاب منفوخ ضار لخالد وقبل مايدوي سبقو: ا انا\n خاصني نمشي مازال تابعاني صلاة الفجر الله يتقبل منا و ومنكم اعمي.. سلم \nعلى خالتي \n\n\nدار دوميتور خارج فيحالاتو كايزرب لايعيط ليه وخرج مزير على ساروت \nالجاگوار..شاف فيها بسعادة مطلقة وطلع كايدوز ايدو على الڤولون الجلدي: \nهاني رجعت ليك الحبيبة ديالي دابة ااارا برع ههههه\n\n\n\nمشا ضلام الليل وبان ضو الصباح بلاصتو مضوي الدنيا وبادي يوم جديد\n\n\nهزات الساگادو ديالها بعدما بدلات حوايجها البيتية بتيشورت بيض فوقو قاميجة\n كاروات بالحمر والكحل طويلة، فوقهم جاكيط سوداء مع دجين كحل وسپادري بيضة \n..خرجات من البيت نازلة للتحت لقات باها حتا هو خارج بجلابة خضرة تقيلة\n\n\nبسمات وقالت: صباح الخير\n\n\nباست ليه ايدو وبنفس تقيل رد: صباح النور ابنتي..زيدي باش مانتعطلوش\n\n\nردت: واخا ابا \"خرجو نازليت\" مالك كاتبان ليا بحالا مقلق\n\n\nتفكر وخنزرو حجبانو: بسم الله الرحمن الرحيم البارح شفت واحد الحلمة ابنتي الله يحفظ وصافي\n\n\nقوصات حجبانها: خير وسلام\n\nثخل الباب خرجات هي اللولة ووقفات على الخطاوي حالة عينيها بصدمة..سي بوبكر\n وراها جاي حتا هو غير شافو حل عينيه متفاجأ.. وبلال ايديه فجياب الدجين \nمخنزر بنظرة قاتلة فيهم بجوج ومزير فكو حتا برزو فيه العظام ..تصدمات لأنو \nشافها لكن ملامح الصدمة ابدا ملاحظاتهاش فوجهو من غير الغضب والاشمئزاز\n\n\nحنحن بوبكر وقال غادي: زيدي زيدي لاتعطلي على مدراستك صبحنا على الله\n\n\nردت كاتهرب عينيها بتوتر: و واخا\n\n\nزرباا وطلعات حدا باها متفادية تشوف فيه..ديمارا سي بوبكر فالطريق وعائشة \nحداه راسها كايمشي ويجي من التفكير مافهمات والو من شوفاتو اللي تقلبو بين \nليلة ونهار\n\n\n..فرانا قدام الجامعة وهاد المرة عفا عليها من الاحراج وقال بتحدير: دخلي \nابنتي نيشان للقسم ديالك انا عدي واحد الغرض نقديه ونرجع لك دغيا واخا\n\n\nعايشة: ياك لاباس شمن غرض\n\n\nرد ببسمة خفيفة: باك غايدير واحد المشروع لاكتب الله ..فاش نرجعو للدار نعاود لك دابة سيري لاتعطلي\n\n\nبسمات: واخا ابا الله يسر ليك\n\n\nبوبكر: امين\n\n\nنزلات وكيف غادور شافت الموطور ديالو مبلاصي قدام لافاك..فشلو ركابيها \nبالخلعة وحاساه جا على قبلها هي بسباب دوك الشوفات اللي دار فيها..بدات \nتلوم راها وتفتف ااش داها تقطع عليه ولا تبلوكي ااشدااها ااصلا تجاوب\n\n\nسرطات الريق غادة كاتزرب ودور عينيها فكل بلاصة مخلوعة غابوحدها حتا كاتجر \nمن اللور بالجهد، غوتات وماجات دور حتا لقاتو جارها وراه كايبان فيه غير \nضهرو العريض والموت دالخلعة ركباتها..دخلها لقسم خاوي سد الباب وتقنتات هي \nمع الحيط كاترعد، ضار ليها وزادو خلعوها عينيه الحمريين والشوفة فيهم \nكاتقتل حتا بدات تقفقف وتمتم: ه هالعار اخويا لاما س سمح ليا ا انا و والله\n مادرتها بلعاني..\n\n\nقاطعها كايقرب لجيهتها وهي غاتموت ليه تم: غانسولك مرة وحدة \"سكت كاينهج\" وغاتجاوبي، بلا دوران فالهضرة، بلا كدوب\n\n\nعائشة: و واالله حتا طفا غااوحدو طفا ليا ماشي زعما بلوكيتك انا علاااش \nغانبلوكيك اصلا نتا ولد ضريف ومأصل وولد الناس بالعكس عزيز عليا...\n\n\nضرب يدو مع الحيط حتا قفزاات: ااااا\n\n\nغوت بحدة وصوت مبحح: سكككتي.. صووووتك ماانسعووووش\n\n\nجاتها البكية خلعها بالمعقول وبدات كاتساوي معاه: و واخا غير ب بعد والله اخويا حتا نگر بكولشي بلا عصا الله يستر عليك \n\n\nجمع نفس حارة وبحرقة وقلب مشوي قال: نتي مزوجة؟\n\n\nردت: انا دابة م..\"سكتات محولة ملامحها للاستغراب\" هاا؟\n\n\n\nجمع حواجبو بغضب وغوت حوا صمطها: سووولتك جاااوبي\n\n\nتفعفعات: ش شوف ا انا راه باقي حتا مافهمت نتا على اااشنو كاتهضر\n\n\nزير عينيه بقلة صبر: واااش مزووجة؟\n\n\nردت: شكوووون\n\n\nغوت: نتيي\n\n\nسكتات شوية وقالت: وااش نتا مسطي كيفاش مزوجة؟ طار لك الفريخ لا\n\n\nرجع وجهو حمممر وغوت فوجهها: مسسسطي انا حممق وعقلي طااار طاااااار \nاعااائشة من نهااار عرفتتك \"ضرب فالحيط وهي سادة عينيها ومع كل دقة كاتغوت\"\n علااااش يوقع ليااا هااادشي علااااش\n\n\nسرطات ريقها وحاسة بايدو اللي كاتزدح الحيط غايتخشا ليها فوجهها فاية لحظة:\n ه هانتا غير برد دابة وفهمني شنو المشكيل انا والله اهويا مافهمت شي حاجة\n\n\nزير عينيه كايزمجر ورجع حلهم حمرين وقال: بوبكر راجلك\n\nوسعات عينيها: كيفاااش\n\n\nرد: واااش راااجلك\n\n\nعائشة: لا نتا فعلا اانورمااال واش حماقيتي كاينة شي وحدة كاتزوج باها\n\n\nرد: و ك..\"سكت جامع حجبانو ونبضات قلبو كاتتسارع\" باااك؟\n\n\nخلعها: ا اه والله العظيم حتا با\n\n\nرد: كاتكدبي لا؟..شووفي الى كنتي كاتگولي هاكة غير بااش تفلتي منها بالله حتا..\n\n\nقاطعاتو بسرعة: لا لا اخوبا بلا حلووف راه والله حتا باا أقسم بالله تااهو اللي والدني\n\n\nبدا يتنفس الصعداء ونارو كاتخمد، قرب عندها بوجهو اللي اللون بدا يرجع ليه وهي زادت تخشات فالحيط\n\n\nبلال: مكاتكدبيش ياك؟ بوبكر باك؟ وزتي ممزوجة موالو\n\n\nشافت فيه بحدر: ب باايرة والله حتاا باايرة عمررري دزت من حس الزوااج\n\n\nرد ساهي فيها وكايفكر مع راسو: ديك المرة گلتي باللي مزوجة\n\n\nعائشة: ه هاناا غانعاود ليك كوولشي غير بعد شوية و والله حتا نعاود لك ر راه هاكة كاتخلعني والله\n\n\nقال كاينهج: واخا هانا \"بعد خطوات اللور هاز ايديه\" يالله دوي\n\n\n\nجمعات النفس تتسبل عينيها وتتشوف جيهة الباب بالريط وبلا فرشة: ا انا والله\n مافهمتك..ب بوبكر راه با وجا معايا للمدينة باش نقرا شمن زواج الله يهدييك\n\n\nايديه ربعهم بحدة وباقي الشك فراسو: ومك فين هي؟\n\n\n............\n\nمد ليه الملف ورد ضهرو على الكرسي: سميتها هنية\n\n\nخالد: مرتو؟\n\n\n...: ااه مراتو وساكنة فحد السوالم\n\n\nشرب من النوار مصغر عينيه قدامو وقال ساهي: دابة هو خلا مرتو فالدوار..وحتا جا للمدينة عاد تزوج\n\n\n...: اهداا عليا واش تزوج مرة خرا الله أعلم ..انا اللي عندي كامل گلتو لك\n\n\nشاف فيه: وهاد بنتو جات معاه حتا هي؟\n\n\n....: وانا باش غانعرف..گلتي ليا بغيتي \n\nالضوصي ديالو هاهوا عندك،ولكن الى غاتزيدني على حلاوتي نمشي گاع انا لدوارهم ونسول عليه\n\n\nخالد: لا صافي صافي الحلاوة بزاف كادير الحناش \" جبد تيليفونو كايفرنس ودوز رقم بلال..تسنا شوية وخنزر\" تفو خاصني نشارجي تعبئة\n\n\n....: دابة شنو ؟؟\n\n\nشاف فيه كايزفر وجبد من جيبو ميتين درهم: هاهي باقي حتا مافرحت بيها.. شد\n\n\nخداها كايفرنس وناض: الله يعاون\n\n\nمشا فحالو وخالد حل داك الدوسي بالزربة هز تيليفونو وبدا ينقل نمرة هنية عندو: دابة غانقادو الدوسي مزيان غاصبر اعشيري الحل عندي\n\n\n........\n\nحك لحيتو الخفيفة مغوبش وكلام باه وبوبكر كايدور فدماغو..شافتو ممقتانع \nبحتا كلمة من كلامها وقربات عندو بحدر كاترمي الشوفة للباب وقالت: ه هانتا \nباش تتأكد سول ماماك عليا ؟ راه فاش جينا أول مرة للمدينة بتنا عندكم گالع\n\n\nطلع فيها راسو بسرعة وقال:ن نتي اللي بتتي فبيتي!؟\n\n\nحلت عينيها: انااا والله حتا انا وبا بات فبيت خوك الكبير..بليماارة \nماكنتيش فالدار ديك الليلة و عطاتني مك واحد الكوفر رطب نتغطا بيه يااك \nهااكة\n\n\nرمش وبسمة خفيفة تترسم على شفايفو: نتي ماشي مرتو\n\n\nعائشة: والله العاظيييم ماامرتو\n\n\nبلال: بنتو\n\n\nعائشة: بنتووو ولا بغيتي حتا الحالة المدنية نجيبها لك\n\n\n\nحط يدو على وجهو وحتا گالت هاهو غايعاود يتعصب ويبدا يهلل تاني، لكن فاجأها\n فاش بدا يضحك..ضحكة هزات صدرو وحمرات عينيه..ضحكة من الهبلة اللي سيطرات \nعليه بهاد اليوماين..طلعات حاجب وولا يبان ليها بحال الحمق مقطع الوراق \nوماعندو عقل، شاف فيها ببسمة عريضة مشا بخطوات تقيلة يعنقها ويريح قلبو \nمازال شوية هو يصوني التيليفون.. هز صبعو وقال: دقيقة ازين \n\n\nجبد التيليفون وجاوب: شنو\n\n\nخالد: وااخباار واشمن خبار موجد ليك غاتبوسني عليهم عشرة للحنك\n\n\nرد: العشية هاني معاك\n\n\nخالد: هههه علاش فينك ءءااا\n\n\nقطع مبسم وطلع راسو: عا..\"لقا القسم خاوي وحسها مقطوع..شاف هنا وهنا مقوص حجبانو وقال\" عائشة؟؟؟\n\n\n....\n\n\nخرجات لبرا كاتجري والتليفون فايدها كادوز نمرة باها ..دارت التيليفون \nفودنها وراسها كايدور اللور لايكون تابعها الحمق اللي خرج ليها فعودها\n\n\nبوبكر: الو\n\n\nردت بسرعة: با فيينك\n\n\nخنزر: عااايشة مالكي يااكما سرات شي حاااجة\n\n\nسرطات ريقها: لا لا لا غير صافي خرجت من الحصة\n\n\nبوبكر: لاا وااقعة شي حاااجة تلگاا لك شي بورااس\n\n\nعائشة: لا اباا لا اشمن بورااس ولا بوكرعين غير ساليت وعيطت لك\n\n\nبوبكر: واخا ابنتي هاني جاي شوية ونكون عدك وااحظي راسك\n\n\nعائشة: صافي ا...\" شافتو خارج كايدور راسو ويقلب بين الطلبة هي تجري لورا شجيرة خضرا گلسات تترعد وطل عليه بين الاوراق\"\n\n\nبوبكر: عاايشة..ماال حسك تقطع ياااك لاباااس\n\n\nاردت: غ غير الريزو اباا الرييزو..ا انا كانتسناك متتعطلش\n\n\nقطعات وطلعات راسها كاطل لقاتو ركب فموطورو زاد مع الطريق عاد تنفسات \nالصعداء وناضت من تما كاتسوس حالتها وتنهج: واللهيلا الحماق صاافي ماالني \nانا على حالتي مادير خير مايطرا باس ..يخزييت \n\n\nوقفات مربعة ايديها ومخنزرة تتنفخ صدرها بعصبية وتفشو بغضب حتا وقف عليها \nبوبكر ونول شاعل يشوف هنا وهنا وبلا سلام بلا كلام وقف قدامها وقال: ياك \nلاابااااس ماالك شكااين\n\n\n\nردت وعينيها كايدورو: مامالي والو ابا علاش مالي\n\n\nرد قارنهم: وماال صووتك دااير هوك\n\n\nعائشة: كيفاش هوك\n\n\nبوبكر: هوووك\n\n\nتغبنات: ا ابا راه غير كنت كانزرب داكشي علاش وفيا الجوع بزاف\n\n...دازت من حداه بالزربة وركبات لايعيق بيها.. بوبكر خنزر فبنادم الغادي \nوالبادي وهضرتها مادخلات من ودن مافهمها راس..نفخ وزاد ركب حداها مديماري \nلدارو وعاقدهم..هالكدوب بداو وآجا مافهمو شنو سرا وكيف سرا..تلفتات ليه \nكاترمش لقاتو هاز شوكتو للسما ورجعات شافت فالطريق ..هادشي ممسلكش بتاتا \nوالموصيبة اللي لسقات فيها خاصها تلقا شي حل باش تتهنا منها\n\n\n....قدام الدار وقفات سيارتو، نزلات وقال قالب وجهو: انا نجيب الغدا ونرجع\n\n\nردت باسى: واخا ابا\n\n\nنزلات ودخلات للدار وهو كدلك نزل سد الباب كالعادة وزاد خلفة للسناك يجيب \nماياكلو..غير دار مع الدورة خرجات هي كاطل عليه واش مشا ولا باقي..وحتا \nحسات بيه غبر عاد خرجات لدار تاج الدين دقات دقان خفيف وتسنات شوية كاتجمع \nالهضرة اللي خاصها تگول وتبلانيها..\n\n\n...خرج من الحمام مبدل حوايجو بپيل بيض وشورط گري حد الركبة..مريح ومقاد \nالحالة زاز لوز والضحيكة على فمو مكملة للباهية اللي خاصها..حل باب بيتو \nونزل كايصفر قاصد الكوزينة، لقا مو تما كاتقاد الغدا هو يجمع حجبانو وبلا \nمايهضر حل التلاجة وجبد منها قرعة ديال الحليب وكيك حطهم فوق الطبلة وبرك \nكاينقب ساكت وضارب الطم..هيام باستغراب حطات الدنجال اللي كانت كاتنقي \nمسحات ايديها وقربات ليه بقلق: بلال واش صافا (دق دق دق دق)\n\n\nجمع التخنزيرة وصوت الدقان مصدعو فمخو.. ناض خارج يحل وخلاها تتشوف وترمش وراه بحزن\n\n\nعائشة عيات من الدقان الخفيف والمصواب هزات ايدها حتا هزاتها وبدات تخبط \nفالباب بحر جهدها..حتا تحل فوجهو المخنزر اللي سرعانما حل ديك التخنزيرة \nوببسمة جدابة استبدلها ..غوبشات مزيرة قبضة ايدها وهو بضحيكة قال: باقي \nمفاتت حتا ساعة \"غمزها\" دغيا توحشتيني\n\n\nزفرات بغضب: كلم ليا باك\n\n\nزاد بسم: هاهو ولدو كامل قدامك اش حب الخاطر الغزالة\n\n\nردت: أولا انا عاائشة ..تاانيا الهضرة ماشي معاك مع باك\n\n\n\nجاتو الضحكة: جاية تتبرااي؟\n\n\nبتسمم ردت: ااه واليووم غاانشووهك\n\n\nبلال: واايلي هههه\n\n\nطنشاتو وبدات تعيط: عممي تاااج الدين..عمي تاااااااج الدييين\n\n\nتكسل ودار ايديه ورا عنقو كايتبسم فوجهها ويسمع غواتها \n\n\nعائشة: عمممي تااااج الدييين\n\n\nضحك وقرب عندها كتر ناطق بهدوء: بغيت غير نفهم شنو حاطة فداك المخ، غاتجي تبراي ..وانا غانقلب الدورة\n\n\nردت: باك هو اللي غايهنيني منك\n\n\nضحك عاض فمو وقالب وجهو لديك الجيهة\n\n\nبعصبية قالت: علاااش كاضحك..هضضضر علاااش كاضحك\n\n\nرجع انظارو ليها وميل راسو شوية: حيت انا عمري \"زاد بسم عينيه\" عمري..عمري\n\n\nرمشات وخدودها بالحشمة حمارو: ع عمرك آش\n\n\nمد ايدو جرها لداخل فرمشة عين سد الباب وتكاها عليه، بإيديه مكاليها من \nالجناب وهي حالة عينيها على وسعهم كاتحس بانفاسو على وجهها فلحانة\n\nنزل نظراتو بالمهل لفمها رجع بسرعة مطلعهم لعينيها وبهمس نطق: عمر، شي حاجة\n تفرقني عليك \"سارا عينيه بين عينيها بهدوء وكلامو هادء وهامس\" نهار حطيتي \nرجلك فهاد المدينة، هو النهار اللي تربطني بين ايديا اعائشة\n\n\nقطعات النفس وعينيها على عينيه مشابكين..رجع نطق وقال: نهار شفتك، هو \nالنهار اللي حسيت بشي عندي حية..واحد الحاجة هنا \" هز يدها وسرحها على صدرو\n الايسر\" خبطات خبطة وحدة..ونتي اللي خديته\n\n\nحاولات تجر ايدها وهو غامازاد زير عليها وشوفاتو المفشكلين خلعوها حتا \nترعدات وقالت: ش شووف راه و والله حتا نغوت و ونجمع عليك الناس بعد مني حسن\n ليك\n\n\nبسم: عمرها تكون \"دوز صبعو بخفة على خدها\" وعمري نسعمها منك مازال .. واخا\n\n\nيتبع..."
  },
  {
    "id": "6",
    "title": "أبو عائشة الجزء السابع",
    "desc": "\nقلبها خبط ويديه بنعومة سارحة على خدها كيف نظراتو لعينيها..بسم بهدوء وقرب\n لنيفها باسها منو ساد عينيه وفمها زاد تحل ببهطة اما قلبها خبط بعنف خبطة \nوحدة \n\n\nبعد عليها بخطوات اللور وببسمة جانبية قال: الواليد مكاينش..العشية غايدخل تما عاودي رجعي\n\n\nرفرفات رموشها ببلاهة: هاا\n\n\nوساعت ابتسامتو ورجع قرب ولهان بشوفتها قدام عينيه: مساخياش بيا؟\n\n\nردت: م م ما م.. بعداتو عليها وخرجات كاتجري ..سد الباب متكي عليه بضهرو \nومبسم بارتياح.. حتا قاطع عليه الجو صوت التيليفون خنزر وجبدو منيرڤي شاف \nالرقم وجاوب: ديما مخسر اللقطة تاماالك هاكا مااالك \n\n\nخالد: هاد المرة مقادها اصااحبي كون هااني\n\n\nكمش حجبانو: علاش كاتهضر؟\n\n\nخالد: نتا فداركم؟\n\n\nبلال: علاش\n\n\nخالد: انا فالدرب جاي عندك..اجي طيبتو الغدا\n\n\nرد: صايميين آجر اخويا سير للقهوة ديال الدرب تسناني تما\n\n\nخالد: ياااك..عرفتي كون تشوف شمن خبار جايب ليك تعرض عليا لأحسن ريسطو فكازا\n\n\nكمش حجبانو بتدكر وقال: بلاتي بلاتي ماحدك صونيتي نسولك.. الجاگوار واش خليتها فالبار ولا مشينا لشي بلاصة خرا\n\n\nخالد وقف بلاصتو حال عينيه وريقو نشف: هاا\n\n\nبلال: هووظ.هزيتيها ياك اميدروس وااخا تسنا انا جاي نتفاهمو\n\n\nخالد: ا اهزيتها على قبلك الصاحيب باش نفك لك موشكيلتك\n\n\nبلال: سير قلب على شكون يفك لك مشكيلتك معايا الصاحيب بلاتي انا جاي لك\n\n\nخالد:ا ا الو.. الو الريزو خاسر دوز دوز للقهوة \n\n\n......\n\nدخل سي بوبكر هاز الغدا فيديه ومخنزر كعادتو..دخل للكوزينة قاد الكاسكروطات\n فالطباسل وهزهم للصالون مع الكيسان وقرعة الموناضة..حطهم وبرك كايعيط \nبالجهد وصوتو حرش كايزعزع: عااائشة..عااااائشة\n\n\nنزلات كاتمسح وجهها بالفوطة وتزرب فخطاويها..حطات الفوطة حداها وبركات حدا باها مركنة شاداها التزنيگة وودنيها سخان \n\n\nشافها بوبكر فديك الحال وزاد عقد الحظاش ولوا عنقو للتحت كايطل على وجهها: عائشة؟\n\n\nشافت فيه تترمش: ن نعام\n\n\nرد: مالك ابنيتي\n\n\n\nشافت فيه متوترة وأتر البوسة فنيفها كايزنزن..نزلات عينيها مرة خرا وقالت: ل لا ابا غير عيانة شوية\n\n\nخنزر: قلقك شي حد؟ لااكان شي حد نغصهااعلك گووليها لبوك وتسووخري اللور لاما نحسن ليهم بلا ماا\n\n\nعائشة: لا لا ابا ماشي هاكاك غير العيا وصافي ز زيد عليها فيا الجوع\n\n\nحرك راسو شاك وحالها مابقلش عاجبو: واكولي كولي ردي فك النفس.. جو المدينة ماشي هو جو البلاد ردي البال\n\n\n.....\n\nدخل للقهوى الشعبية ديال الدرب وگلس فبلاصتو، حط الطيلي فوق الطبلة ومرفق ايدو على الكرسي مصغر عينيه فالباب كايفكر\n\n..تحطات ليه قهوتو المعتادة معصرة بلا سكار وكاس تالما جنبها، مع ارتاشف \nرشفة مع دخل خالد حال فمو كايكركر وتلاح عندو معنقو حتا دفعو عاد برك مبسم \nمن الودن للودن\n\n\nخالد: ابييخير اساط توحشتك حق الله\" شافو كايخنزر وجبد الساروت حطها بهدوء \nليه كايحنحن وقال مبدل الموضوع\" عرفتي شنو ..عدي لك واااحد الماانيرة من \nداكشي الرفييع\n\n\nجر السوارت حداه: خليها عندك \n\n\nخالد: واا سمع بعدا اساط..عرفتي داك صاحبي الكوميسير اللي كنت دويت لك معاه\n\n\nنفخ وشاف فيه: ماالو\n\n\nخالد: عطيتو ربعمية الدرهم باش جاب ليا الدوسي كاامل ديال داك عمك مزمم \nناضي منضي.. بقات عليا لعيبة وحدة الى زدقاات غانكونو قادينا الللعب\n\n\nرد: شفتي داك الدوسي؟ سير ديرو پابي جينيك انا ضبرت على الخباار \n\n\nحل عينيه: اوااه..وربعمية الدرهم اللي خسرت عليه\n\n\nهز كاسو: ميتين درهم ديال التدويرة فالجاگوار ..وميتين درهم خديتيها ليا البارح من البزطام ..كاينة ولا لا\n\n\nحنحن بارتباك ودور عينيه هنا وهنا كايبلقهم وبلال خنزر وخدا قهوتو كايتنغم \nبيها فهدوء ..حتا رجع خالد شاف فيها بحدر وقال: دابة ياك غالبارح كتي \nكاتموت وتهز وتحط عليها شنو تبدل دابة\n\n\nشاف فيه: علاش شنو تبدل\n\n\nخالد: واشوف نتا.. آاو مابقيتيش باغي تعرفها علاش تزوجات بيه\n\n\nحط الكاس بلا مايشوف فيه وقال: ماشي مرتو\n\n\nخالد: شنااااهوااا\n\n\n\nهزات الغدا ونقات الطبلة علاش كلاو وبوبكر فالصالون متكي وشاعل التلفازة \nكايتفرج وراسو كايطبخ الطباخي..هز راسو يطل عليها وهي عاطياه بالضهر تتجمع \nالكوزينة حنحن بقرجوكتو وبدا يعيط: عااايشة..واعويشتي\n\n\nبرگمات فخاطرها: عاائشة عاائشة اعباد الله\n\n\"مسحات ايديها وخرجات عندو\" نعام ابا \n\n\nبوبكر: زيدي تگلسي زيدي\n\n\nجات حداه وناض هو قاد البركة وقال: عقلتي على داك الغرض اللي كت گلت لك خااصني نقضيه\n\n\nبتدكر: اه عقلت ولكن شنو هو\n\n\nبوبكر: ايوا ابنيتي انا قررت نفتح شي قهيوة هنا\n\n\nحلات عينيها: غادير مشروع هنا.؟والبلاد؟؟\n\n\nهز ايدو: البلااد شكون اايحظيها شكوون تسحابي دوك الخدامة قااضين شي حاجة \nواالو.. تاديك مك ماتگابل ماتخلي اللي يگابل غانبقاو فالخسرات الخسران \nتايهزنا الما\n\n\nزمات فمها معاجبها حال ورييو ممناسبهاش..كانت كاتگول فترة وغادوز والمدينة \nاللي متايحملش غاطلع ليه فالراس بعدها غايرجع للدوار عند مها ويخليها هي \nهنا.. ساعة كلشي تضرب فالزيرو واللي فراس سي بوبكر ماطيح على البال\n\n\nبوبكر: ااشتك سكتي\n\n\nقوصات حجبانها منزاعجة: اش غانگول ليك ابا..الصراحة الفكرة معجباتنيش\n\n\nبوبكر: ياتي بحالا حگرتي باك علاه هادو اللي مسيرين القهاوي باش حسن مني\n\n\nشافت فيه من راسو لساسو: بواالو خاصاهم غالجلابة\n\n\nبوبكر: هوكااك..وانوضي الله يرضي علك ديري ليا شي رزة نقادو بيها المجاج رانا عاود غانخرج\n\n\nبعدم فهم: رزة؟\n\n\nرد: اتااي ابنيتي اتااي\n\n\nناضت ورجع قال: وهاتي.. ياك غاباركة، دخلي للكوزينة وتعلمي ليك شي طويجنات \nنعديو بيهم هاد الجايحة بيما رجعنا للبلاد راه قوة الكسكروطات كايمرضو \nالمصارن والمعدة\n\n\nبسمات مسايراه ومشات للكوزينة مع الدخلة غوتات غوتة صيلونص وبقات غادة \nجاية.. كاتفكر..دابة حتا من الخرجة ديال كريمة مغايخليهاش تمشي ولا غايعاود\n يلصقها ..تعوااج وتمشي وهوايشها مشهيين على حفلات المدينة كيف \nكايكونو..وقفات بلاصتها حالة عينيها ومشات عندو للصالون: با ..واخة نمشي \nعند خالتي هيام نعاونها\n\n\nجمع حجبانو: ولاااش\n\n\nفركات ايديها: طلبات مني نعاونها ومابغيتش نگوليها لا..غير خمسة الدقايق ونرجع\n\n\nناض بلا عگز: واشوري نمشي معاك لايكون داك فرطوطو تم\n\n\n\nردت: لا راه مكاينش \"طلع فيها شوفات حارين ورجعات قالت\" ح حيت قبيلة فاش كنا كانتغداو شفتو خرج داكشي علاش\n\n\nرد: هااداك ابنتي دااير بحال الزوااق مرة هناا مرة لهييه \n\n\nعائشة: ولكن ابا حشومة تمشي معايا، المرا بوحدها فالدار ونديك عندها راعيب\n\n\nزاد خنزر وطلع داك الصوت حتا نهضها: وهي ماحشومااش تعيط علك وتي كاتقراااي ماعدك حفاضة ماعدك تمارين\n\n\nرد: داكشي بقا فالابتدائي ابا هادي راها لافاك..زايدون غاننزل خمسة الدقايق ونرجع فيساع\n\n\nسكت منيرڤي وهي دازت للباب خرجات كاتزرب لايرجع فتخمامو وخرجات من الدار\n\n\nدقات فباب دار تاج الدين دقات ودقات حتا حل عليها منعم خاشي وجهو فالتيليفون \n\nمقصر فري فاير وصوت الفرادة كايتسمعو\n\n\nبابتسامة حلوة قالت: منعم لاباس\n\n\nضار بلا مايشوف فيها: سدي وراك الباب..ااقتلوو اصااحبي ماالك تتپوزا تما گالولك تاهو هيروشيما..واافرگعو فرگعو\n\n\nعائشة: ها؟؟\n\n\nدخل وخلاها مسهوتة مافاهمة والو وتبعاتو سادة الباب\n\n\nعائشة: ماماك كاينة ؟\n\n\nرد: فالكوزينة..تخبا تخبا انا جاي عدك بالرب لارحمتك\n\n\nطلع لبيتو وهي تتبربق عينيها ومتوجهة للكوزينة..لقاتها خاوية وبدات كاتنادي عليها بادب: خالتي هيام\n\n\nجاوباتها: ااحي احبيبة انا فالصالون\n\n\nضارت لجيهة الصالون فين كانت باركة والطابليط فيدها ..حيدات البانطوفة ودخلات ببسمة سلمات عليها وهيام كدلك\n\n\nهيام: ههه صاڤا عليك\n\n\nردت: الحمد لله ونتي\n\n\nهيام: الحمد لله الالة نهار كبيير هادة اللي جيتي عندي ههه \n\n\nبخجل حنات عينيها: سمحي ليا صدعتك غير هو بغيت منك واحد الطلب اخالتي\n\n\nهيام: اماهو ازين\n\n\n............\n\n\nخالد: اوااه بنتو..وااش متيقن متيقن\n\n\nبلال: لا كانضحك..بقا ليا داك سيهم العوماري حسابي معاه حساااب\n\n\nخالد بصدمة الخبر ماقدرش يسد فمو وعينيه باش يرمشهم مستحيل..ضار عندو بلال لقاه فديك الحالة وطلع حاجب\n\n\nبلال: بسم الله علك انا ومادرتش هاد الحالة كاملة\n\n\nرد: ناري اساط وااااقلة وااقلة قودتها\n\n\nبدا يجمع حجباتو: علاش اشدرتي\n\n\n\nحلات الباب ضاحكة وقالت: مرحبا اخالتي مرحبا دخلي دخلي\n\n\nبوبكر كان فالصالون متكي سمع حس الضيف فالدار وتگعد من بلاصتو خافض عينيه وكايحنحن\n\n\nعائشة: زيدي اخالتي مرحبا بيك عهه\n\n\nردت هيام مبسمة وفيدها طبسيل ديال الحلوى مغطي: ربي يخليك احبيبة\n\n\nدخلو للصالون هو يبسم بادب كايدير الصواب: السلااام عليكم ابنيتي\n\n\nحطات الطبسيل فوق الطبلة: عمي بوبكر لاباس عليك\n\n\nرد: الحمد لله ونتي شنو خبارك كيدايرين الوليدات\n\n\nهيام: الحمد لله اعمي يسول فيك الخير\n\n\nعائشة: گلسي اخالتي انا غانمشي ندير اتاي نييت لقيتي با طلبو ليا قبل مانجي عندك هههه\n\n\nشاف فيها بوبكر: لا لا ابنتي انا خارج نشربو برا غاخودو راحتكم فالدار\n\n\nحبساتو بسرعة: ل لا ابا انا نصيبو غير برك\n\n\nخلاتهم ومشات تجري للكوزينة..دارت مقراش ديال الما يطيب ورجعات للباب حطات \nعليه ودنها كاتسنط وتسنا هيام تبدا معاه الكلام وتقنعو باللي قالت ليها\n\n\n......\n\nبلال: واااش تخوورتي فدماغك تااواش بعقلللك كااتفكر بحاال النااس\n\n\nرجع اللور خالعو: و واصااكبي انا گلت نحرمها عليه وتجي مرتو تفااهم معاه، هو يطلق البنت من جيهة ونتا ترجع البنت من جيهة خرا\n\n\nبالغدايد جرو من الكول قاجو وتحت سنانو قال: گلتهااا لك.. واااش سمعتي من فمي كلمت عاااونني اخالد\n\n\nنفا براسو: ل لااا\n\n\nنفضو و ردو: وماال مك فيك الدوودة ماالك..هضررر المراا شنو گالت فاش صونيتي عليها\n\n\nبتوتر: واطلق بعدا اصاحبي طلق كمشتي لينا القاميجة\n\n\nدفعو: واابالرب تاشي نهار غانكمشك فيدي اخاليد عضامك كانفرتتهم \"ضرب على الطبلة\" هضرر يالله\n\n\nرد: انا غير صونيت وبديت ندوي، حتا كانسمعها كاتغوت لشي حد سميتو الزوبير\n\n\nجمع حواجبو: شكون هاد الزوبير\n\n\nخالد: ماانعرف انا غير سمعت وگالت ليك وجد الطوموبيل نمشييو للمدينة رالروح غاطيح\n\n\nكيف سالاها كيف سمعو حس پيكوپ دايز من حدا القهوى وكلشي كايشوف فيه..ريحت \nالبهايم كاضرب منو من وااهلي والتبن غاغادي ويشتتو بين الجناب، ضاورو \nرقباتهم حتا هوما كايشوفوه غادي جيهة الحومة ورجعو شافو فبعضياتهم\n\n\nخالد: وااقلة هاداك هو الزوبير\n\n\nعطاه تقرفيدة وناض كايهز الطيلي: مصييبة المرض موصيبة\n\n\nخرج من للقهور كايزرب ويسب تحت سنانو وخالد موراه جاي كايقاد القاميجة وتابعو من اللور\n\n\n\nفار المقراش وباقا لاسقة عند الباب كاتسمع غير كلام عادي وقوة التسوال على العائلة والفاميلة والصحيحة حتا تقفسات والقردة طلعات ليها\n\n\nعائشة: والااباس عليه لاباس ماتتشوفيهش قدامك ..دخلي فالموضوع دخلي\n\n\nهيام تنفسات الصعداء وحنحنات بحرج تترمش مرة فيه مرة فالارض، كاتحشم منو \nرغم انو ماشي عمها لاكن الشيب المكتاسح لحيتو وهيبتو فالگلسة كاتخليك تحشم \nفوجودو وتاخد تيقارك حداه\n\n\nهيام: احم، سي بوبكر ..بغيت عافاك ندوي معاك فواحد الموضوع\n\n\nقرن حجبانو بعدما كان مبسم وقال: ياك لاباس ابنتي\n\n\nببسمة خفيفة: لا لاباس الحمد لله..غير بغيت نطلب منك شي حاجة\n\n\nرد بالايجاب: ايه مرحبا ابنتي طلبي على الراس والعين راكي بحال بنتي عايشة وربي شاهد\n\n.....\n\nنفخات عائشة وبرگمات: واعاائشة اعباد الله اوف\n\n.....\n\nهيام: بارك الله فيك..ا ا بغيت عافاك عائشة تمشي معايا لواحظ الحفلة\n\n\nجمع التخنزيرة فرمشة عين وقال: كيفاش حفلة\n\n\nهيام: واحد الحفلة دايرينها البنات غير بيناتهم و وبغيت نديها معايا الى جات على خاطرك\n\n\nحنا راسو كاينفي: لا لا لا داكشي دالفيشطات والعراسات ماعزيزش على عايشة مغاتبغيش\n\n\n.....\n\nعائشة وسعات عينيها: ااناااا؟؟؟\n\n.....\n\n\nهيام: انا غانشوف كيفاش نقنعها دابة بغيت الادن ديالك نتا...الحفلة غادة تكون غير ديال البنات وغانكون معاها حتا أنا..\n\n\nرد مقاطعها: بنتي هيام..كلامك على الراس والعين، ولاايني لاا مانقدرشاي، غاشوفي شي درية خرا تمشي معاك عايشة غادة غير تصدعك \n\n\n......\n\nعائشة: اناااا\n\nتكب الما بكترت ما غلا مشات ليه كاتجري مفقوصة، هزات البراد كاتكب فيه اتاي بالنترة وتتغبن هي وراسها\n\n\n.....\n\n\nهيام: انا بغيتها تصدعني ههه حسن مسكينة ماتبقا غير و.. قاطعهم صوت دقان مجهد فالباب..قوص حجبانو مستغرب وهيام شاف فيه\n\n\nهيام: هادا يمكن تاج حيت خليت ليه ميساج باللي جيت عندكم.. غانشوفو شنو بغا ونرجع\n\n\nحرك راسو وكيف غبرات من حداه خنزر بانزعاج منين طلعات ليه هاد الحفلة تاني\n\n..هيام كيف فتحات الباب قوصات حجبانها باستغراب وهنية باقة ببييجيمتها جاية\n من الخيمة اللي فالدوار لكازا نيشان.. هزات ايديها فوق راسها كاتهلل \nوتتحير مجننة وتقول\n\n\nهنية: وااااشهدوو عليييه..ياااااو شهدووو عليها شهدوو علييه..واالخياانة \nاولاااد حد السوااالم..واااليووم طيير الروووح اليوووم يطييير الراااس \nللعدوو\n\n\nهيام: هاا؟\n\n\nعائشة باستغراب شادة البراد فوق البوطة ومادة ودنها للباب: ماما؟ ...تشحر \nالبراد وقاسها فايدها حتا حرقها طفات عليه بالزربة ومشات للروبيني كاتبرد \nالحرقة \n\n\nهيام: شكون نتي؟ \n\n\nهنية: شكوون اانا تعاالي عدي هوووك نوريييك\n\n\n\nجرااتها من شعرها جرة العدو متكياها فالار وهيام طالقة حلوقها لربي للي خلقها؛ واااااعتقووني اااااعععع بعدي مني هءعؤواااعتقوووني \n\n\nهنية كاتنتف وتسمع غواتها وتقول: هااااتي غاااتعرعيني اخطااافت الرجااال\n\n\nخرج عندهم بوبكر صفر مخلوع شاف هنية كاتنتف وتبهض بلاصتوو: هنية!!!!؟؟؟؟\n\n\nهيام: بعدهاااا عليااا اعععععع طلقي من شعريييي واااععععع\n\n\nردت هنية بغضب: هاانا ضاايرة ليك الشااارف\n\nغاااصبر\n\n\nهيام كاتبعدها وشعرها غايتنصل: واااطلقي مني هؤهءعتقوووني\n\n\nرمش مصدوم ومامتيقش باللي جات: يااااتتي اااش ساايرة ديري بعدي من المرا\n\n\nزاد يجرها وبدات تغوت ليه: طلللق مني حييد ايييدك نوريهاااا بالمديينية العووووجة طلللق مني\n\n\nهيام: طلللقي مني هءهءهء\n\n\nبدات تنتر ليه فيدو هو يجر من جيهة وهي تجر هيام من جيهة تابان ليهم بلال \nطالع مع الدروج مخلوع، شاف ديك الحالة وخنزر طالع بعد ليها ايدها من شعر \nهيام ووقف وسطهم كاينفت النار من عينيه: واااش جهلللتي نتي ولااا مااالك\n\n\nهيام وراه بدات توقف وتشوف فشعرها كي ولا و بوبكر باقي داايخ جر هنية وراه \nوضار ليها كايشير بايديه: تي ااش جاابك واش هاد الحالة داايرة للمرا\n\n\nبلال دار عند هيام: الولليدة واش صاڤا؟\n\n\nهيام: بيخير اولدي ولكن شكون هادي\n\n\nسمعاتها هنية وبدات صرب فخادها تاني: هاااميمتي وطلع عدو عزززري.. \nهاااميمتي والسيد وااالد معاها الولاااد طللي علياااا ياااامي طلي على \nبنتتتك تلاااو ليهااا ليااااام مع خااااين\n\n\nبوبكر وسع فيها عينيه: اانااااااا\n\n\nضربات صدرها بالفقصة: اااانا اللي تايقة فيك حمااااارة..حگل الراااجل خيطي \nبيطي زيطي للمدييينة گووول داااير الترييكة من ورااايا ياااك \nالغدااار..هااااميمتي وااش نندب هووك ولا ههوك ولا هووووووووك\n\n\nعائشة: ماما ؟؟؟\n\n\nخالد طلع ووقف حدا هيام كايتفرج فالفيلم وهنية ضارت لقات عائشة وراها وزادت\n وسعاتهم بصدمة: ياااك ابنيتي ياااك..ياااك امخلات كرشي عارفة ومخبية \nعلياااا\n\n\nهيام: هادي شنو كاتگول\n\n\nبلال مخنزر فهنية وعائشة باستغراب قالت: اشنو مخبية؟؟؟\n\n\nهنية: ااااشنووو مخبيااااا؟؟؟وااتعاالي تاتي\n\n\nجراتها بالغداايد ضربها بوبكر عاد بغا يدوز يفك ساعة حس بشي حد داز فيه \nبقوة حتا ضار وبلال جر عايشة وراه مزيرها ووقف بتخنزيرة قاتلة فوجه هنية \nمزمجر بصوت غااضب: واااش نتي مريييضة فرااسك مصروووعة لاااا\n\n\n\nضارت فيه عائشة: ونتااا اش حرگ شطااارتك اخووويا طلللق مني \n\n\nجرات ايدها وهنية ردت بالفقصة: اييه دااافع على خيييتك سيدي فرحي ببنيتي \nياااك ولا عدك خوك ومك خرااا وانا لحتيني صااافي \"خالد زير الضحكة ففمو\" \nنگولو بااك طلعات فيييه غابودنجالة تيي شنووو\n\n\nبوبكر: هنية سددي دلقوووشك وگوولي لينااا ماالكي على هااد الحااالة واش حماااقيتي\n\n\nعائشة: ماامااا غيير فهمينا مااالك اشنو خبييت علييك\n\n\nهنية: ياااويلي بااقة غااتگول شنووو خبااات\n\n\nبغات تلاح عليها ساعة عاود وقف قدامها صدر بلال مخنزر وكونما جاتو مرا كون عفط عليها حتا لسقات فالارض\n\n\nهنية: تاااحيد علييياااا هوووك نعل ااصلك\n\n\nبوبكر: هنياااا\n\n\nضارت ليه: شنووو.. تااااا بعدا ماتعاااود تنطق سميتي على فمك الخاااين\n\n\nحل عينيه: اييمتاااا خنتك اخيييتي اييمتاااا\n\n\nشيرات جيهة هيام: وهاااديك اللي واقفة لهييه الكدداااب ماااشي مرتك\n\n\nضار لهيام اللي واقفة حدا الباب و زاد استغرابها\n\n..رجع شااف فيها موسع عينيه وقال: تي اااش ساايرة تگولي هااديك راامرت ولد خوويا وهادا اللي هنا ولدهم\n\n\nهنية: يااالكدااااب بااقي زاايد فييه\n\n\nبوبكر: تي وااااش شدك الزخييمرحققي فالمرااا وشووفي مزياان رااها مرت ولد خوويا \n\n\nتفافا ليها الكلام وبدات دور وتشوف فيهم واحد واحد: ش شنوو.. لا لااا انا گاالو ليا تزوجتي\n\n\nخالد: غاكدبو علك اخالتي راه بناادم مبرهش فراسو واقلة بغاو غير يضحكو معاك\n\n\nضارو مخنزرين فيه كاملين واكترية بلال اللي شوفاتو قرطاس حتا شد فمو ونطق: غاگلت زعما..احمم\n\n\n\nبرد شوية الجو والسكات والسهيط فصالون بوبكر فين مجموعين غير العيالات، \nعائشة الوسط وهيام وهنية كل وحدة من جيهة..تنهدات وضارت جيهة مها لقاتها \nقالبة وجهها ونافخة ريشها غضبانة: امي يهديك الله واصافي طلبي السماحة من \nالمرا حشومة هاد الحالة اللي درتي ليهاا\n\n\nنقزات هيام: ماطلبني مانطلبها انا غير يخرجو الرجال من الدار غانمشي فحالي\n\n\nردت عليها هنية بلا ماتشوف فيها: اناا داكشي اللي سمعاتو ودني تيقتها ماجيتش غاهاكاك وضربتك\n\n\nهيام: وزاايدااها بالهضرة ماحشمتيش\n\n\nعائشة: والا واش غاتبداو ضااربو بردو السوق شوية\n\n\nهنية ضارت لهيام: وتي ماحشمتيش داار الرااجل بووحدو وجاية تخيطي وتفصلي عندو\n\n\nعائشة: ويلي اماما\n\n\nهيام: لهلااا يحييك وحدة سواقية فحالك مانديش عليها وماننززلش لمستاواها\n\n\nعائشة: خاالتي حشومة هاد الهضرة\n\n\nهنية: هييهيييه لاقديتي غاانزلي عدي نزلي لاامانهبطك لقااع البير نوريك سگية ليزانديان كي داايرة\n\n\n....\n\nفصالون دار تاج الدين بارك بلال مخنزر قدامو و حداه خالد ضارب الطم وزاقل \nكايدور عينيه بحال الضبع.. قدامهم بارك تاج الدين وسي بوبكر والززوبير اللي\n وصل هنية حاطين ليه طبسيل ديال الحلوة ومللي جا وهو تاياكل معمر فمو وباقي\n طامع\n\n\n..وسط داك السكات تنهد سي بوبكر بقوة وقال: لا حول ولا قوة الا بالله..انا \nبغييت غيير نعرف هاد راس الحرربة شكوون شكون هاد ولد الحراام اللي صونا \nعليها\n\n\nخالد دور عينيه والزوبير شاف فبوبكر وفمو عامر: صوناو من المدينة اعمي وعطاها تالادريسة\n\n\nخالد خنزر فيه: وبااش عرفتيها خشي فوجهك خشي وزم يخخخ\n\n\nبلال ضربو لرجلو بقوة حتا لبدها وتاج الدين قال: عمي بوبكر..واش متاكد ماعددك عداوة مع شي حد\n\n\nرد عليه: وهاانا گاع معادي معاهم لاااش يوصلو لمرتي وكيغايديرو يوصلو ليها\n\n\nتاج الدين: هادشي خاصو تفكير شي وااحد معادي معاك وداير ليك هاد الحالة\n\n\nالزوبير: اه اعمي واقلة شي حد محاملكش شتي تالنمرة اللي صونات على خالتي هنية هااهي عدي ماتخافش\n\n\nخنزر خالد و تحنا عند بلال كايشوف فالزوبير: شكون هاد الميكروب بغيت غير نعرف\n\n\n...\n\nهنية: اكون جاات عليا كورااا وااهلي سكنت فالمديينة مااالك توريني فييها\n\n\nعايشة: واالا ااامي ماشي هاكاك\n\n\nهيام: اااه بااينة هههه ضحكتيني احبيبة نتي اللي بحالك يصلاحو ليهم غالدواور\n\n\nعائشة ناضت من بلاصتها مغوتة: وااصااافي زدتو فييه اااو ..خاالتي نوضي معايا نوصلك لدارك الله يرحم بيها الوالدين\n\n\nهنية: حسن نييت ريحة الجيفة عطات\n\n\nضارت ليها: ميييي\n\n\nهيام: هاديك غاريحت البهايم والخنز اللي جبتي معاك احبيبة\n\n\nهنية: بغيت لك حبببة مدوودة\n\n\nعائشة: وصاافي زييدي\n\n..جرات هيام وراها نازلين ودخلو لدار تاج..لقاوهم فالصالون باركين دازت \nعليهم هيام وطلعات لبيتها غضبانة وقف تاج الدين في ساع تابعها وعائشة مشات \nعند باها محنية عندو\n\n\nعائشة: با يالله عافاك باش دوي معاها حتا نتا وتفهمها شنو كااين\n\n\nبلال طلع فيها عينو وبوبكر تنهد: لاا حول ولا قوة إلا بالله\n\n\nالزوبير شاف فيها كايفرن والقلوبة من عينيه كايطلعو \n\n\nبوبكر وقف وعاد غايدور قال: ماطي ليا ابنيتي داك التيليفون رانا نسيتو\n\n\nعائشة: واخا\n\nمدات ايدها خداتو وعطاتو لباها اللي انتابه للحرقة اللي فايدها وقال بهلع: ابنتي مالك فييدك وااش تحرقتي\n\n\nناض بلال فديك اللحظة عندها ووقف حتا الزوبير قايلين بجوج دقة وحظة: علاش مالهاا؟\n\n\nضار ليه بلال وبدا يجمع فحجبانو شوية بشوية ويخنزر بحدة.. بوبكر شافهم واقفين عليه وقال: توما ماالكم\n\n\nالزوبير: عمي مال عايشة فيدها\n\n\nناض خالد اللي كان مكشكش عليه: وتاا مالك؟ الراجل ومرتو والنسيب بيناتهم تا آااشحرگ شطاارتك\n\n\n\nبلال زير عينيه فاش سمعو وبوبكر جمع تخنزيرة حادة سيفطها ليه قرطاس وقال: عااود اولدي شگلتي\n\n\nتمتم خالد بتوتر: ا انا ز زعنا گلت..\n\n\nقاطعو بلال كايحنحن وقال: ماديش عليه اعمي راه مسكين مريض فراسو كايبدا يتهيأ بوحدو\n\n\nخالد: ااه بصح اعمي غاديك المرة گلت لعمي تاج جدي وبلال بقيت تابعو ببابا بابا بابا.. الله يشافيني اعمي الله يشافيني\n\n\nبوبكر طلعو ونزلو بنظرة ناقصة ووجه كلامو لبلال: هادا صاحبك\n\n\nنقز خالد حال فمو: ههه اه اعمي عشيرو وبحال خووه متانتفارقووش\n\n\nضار ليه بلال مرة تانية مخنزر وبوبكر قال: غافگوسة عوجة وتحزمات بگرعة هه..زيدي ابنيتي زييدي\n\n\nالزوبير حط الحلوة فجيبو: انا جاي معاكم اعمي تسناوزي\n\n\nخنزر فيه بلال قبل من بوبكر وقال: غانوصلكم للباب\n\n\nعائشة قلبات عينيها وغادة ورا باها الزوبير تابعهم وبلال مخنزر فيه عاين \nباين ولاخر كايدور عينيه على الدار داكشي زين وعاطي للعين ماعدنهمش بحالو \nفالدوار واخا راه ولد القايد..\n\nحلو الباب وطلعو لدار السي بوبكر وبلال حاضيهم من اللور حتا طلعو عاد سد \nالباب ورجع فحالو مع الدخلة مع حيد من رجلو وسيفطها لخالد الىي عاد گال بسم\n الله فالحلوى جاتو للحنك نيشان تنييشة وحدة، غير طلع الراس شافو جاي ليه \nمغدد وماكرهش يغززو بين سنانو هو ينوض ضار ورا الفوطوي كايقفقف\n\n\nخالد: خ خويا بلال مالك معصب؟؟\n\n\nرد بغضب: ماالي.. تعاالا نوريك ماالي وقف بلاااصتك لاااكتي رااجل\n\n\nمشا يدور ليه هو يهرب للجيهة التانية والطبيلة فارقة بيناتهم \n\n\nخالد: ع علاش ا انااا شنو درت\n\n\nرد: كاتسطااا علياا البغل خورتيها مع مها ودابة مع بااهااا باانولك الضوااسة اللي عدي معااه مقاادين يااك بغيتي تزيد تقادهم\n\n\nخالد: الا مافهمتينييش أنا بغيت نبدا نوصل ليه الفكرة شوية بشوية باش يقتانع دغيااا ومايتصدمش من بعد فهمتي البلان\n\n\nبلال زاد خنزر وعلى غفلة نقز ديك الطبلة بخطوة وحدة غادي ليه وخالد رجع \nاللور كايجري مع الضورة مع تعكل بقنت الزربية جا مسرح فالارض على ضهرو \nوعينيه فالسقف محلولين: آآاااااي\n\n\n\nطل عليه مبسم بجنب فمو وقال كايتشفا: تستاهل البرهوش شتي هاد الطيحة، ديال الدعاوي الزينة اللي جمعتي اليوم ماعطلوكش\n\n\nخالد تبلوكا مابقا قدر يتحرك: ا اي ض ضهري اساط ضهري مشا\n\n\nرد: نتا اللي غاتگلب كمارتك و تمشي بحالك روول يالله\n\n\nخالد: شناهوة ؟ مال قلبك مافيه رحمة ماالو \n\nنخرج بفهاد الحالة مابقيتش فيك\n\n\nسكت شوية وقال: لا\n\n\nتحنا هزو تاوقف وغوت: اااا بشوية بشوية اصااحبي بشوية\n\n\nبقا غادي دافعو من اللور حتال الباب حل وخرجو مطلع فيه حاجب كايتحلف: هاد \nالنهار حسن لك مانشوفش كمارتك گلب گلبة وحدة من قداامي ولا راه غانتفاهم \nمعاك\n\n\nخالد: ا ا ابلاتي وربعمية درهم\n\n\nسد فوجهو الباب حابس فيه الكلام.. خالد شاف هاكة وهاكة هو يحرك ضهرو عادي \nوتم غادي كايتعنكر فالدرب جاب الله طاح دالطيحة ودار بيها السبة اما كون \nشتتو بلال حتا مايلقاو اللي جمعو فيه \n\n\n.....\n\nلبيتها دخلات فورما رجعو هي وباها مخلياهم لتحت يفاريوها كيف بغاو ..هزات \nتيليفونها وبركات فوق الناموسية بملل كاطلع فالفيس وتهبط مرة تجاوب هادا \nمرة هادي.. حتا تفاجآت بطلب صداقة بإسم BiLaL El\" Orrabi\"\n\nكمشات حجبانها في ساع متفاجأة وقالت: هادة كي دار حتا عرفو ديالي؟\n\n\n..الاسم حاطة فيه \"زهور الوادي\" ومدايراش صورتها ولا اي معلومة عليها و حتا\n يسولها شي حد عاد توريه ليه ..حكات عنقها مستغربة وبفضول دخلات للصفحة \nديالو لقاتو مطرطقها متابعة وصورو كايفوتو الالف..عوجات فمها بميوعة ودخلات\n لفوطو دبروفيل كاتسكاني فيه لابس بيل بيض فوقو جاكيط جلدية كالعادة، واقف \nحدا الموطور شاد الكاسك وعينيه ماشي على الكاميرة ..صورة على غفلة ماضاحك \nفيها ممغوبش جاتو زاز وزين فالشوفة، ميقات فيها ودخلات للتعاليق مخرجة \nعينيها فليمانكان ديال البنات كل وحدة وكيف كاتعبر بالكلام اما القلوبة \nخلاص: على زيينو يخخ\n\n\nخرجات من صفحتو داخلة للميساجات ديالها كاتجاوب وتورك على الحروف بالجهد \nوعاود خرجات داخلة لصفتو قابلة داك الطلب بعجالة ونطقات بعدم اهتمام: اصلا \nمغايعرفوش ديالي\n\n\n\nهزات كتافها وناضت حاطات تيليفونها فالشارج ونزلات لتحت طالقة \nودنيها..السقيل وصمت مريب فالدار ضربات طليلة على الصالون لقات باها متكي \nكايتفرج وحداه الزوبير جامع رجليه وايديه حشمان منو زعما هي دخل فرحانة\n\n\nعائشة: صاافي تفاهمتو؟\n\n\nالزوبير: عايشة بيخير ههه\n\n\nعوجات فيه وجهها و بوبكر قال: علاش مك كاتفاهم\n\n\nعائشة: ايوا فين هي\n\n\nرد كايزفر: دخلات للبيت مابغات تخلينا تاندويو كي الناس\n\n\nگلسات كاتتنهد وقالت: ادن خليها حتا تبرد ودوي معاها راه بقا فيها الحال\n\n\nهز صوتو مخنزر: اناا شدرت اااش درت، جااية مخلية خيمتها محشمة وجهي مع الناس وضاربة مرت ولد خويي ماحشوماش\n\n\nنقز الزوبير مقرب عندو: اه اعمي حشومة مكانش خاصها دير هاكاك والله \"هز \nصبعو يحلف وبوبكر كايطلع ويهبط فيه والشياط تايطلع ليه\" انا وربي شاهد عليا\n الطريق كاااملة وانا كانبرد فيها ونگولها بالحواار بالحوار كايتحل المشكيل\n وعمي بوبكر انسان مزيان ممنوش جوج وم..\n\n\nقاطعو مغوت: اااسكتنا الشريييف حت حت حت حت ساارط كاااسيطة\n\n\nرد منزل عينيه: ل لا غاگلت ليا\n\n\nعائشة: الى هاكة علاش فاش كنتو جايين معلمتيناش\n\n\nرمش فيه بارتباك ورد: ا اآ ل لا راه تقادة ليا الشارج وطفا\n\n\nبوبكر ناض برك وضار ليه شاعل: تااابعدا شبااقي تادير هنااا.. ماناويش ترجع لخيييمتكم عدي وطيييل اناااا\n\n\nخرجات عندو هنية هازة شوكتها وكاتعوج بلا ماتشوف فيه حتا لشوفة: خلي علك \nالدري ونتا غااكاتقلب علامن تخوي سمممك \" مدات تيليفونها وتعبئة لعائشة\" \nشدي تي دخلي ليا هاد الكارطة \n\n\nخداتها عائشة: واخا غانمشي نجيب شي درهم باش نحكها\n\n\nالزوبير: لهلا يحووزك ابنت عمي هاهو عدي هههه\n\n\nمدو ليها كايفرنس وضارت ليه هنية مبسمة: خووود راااحتك اولدي الدار داارك.. تشرب اتااي؟\n\n\nرد بوبكر: يشرب جغدييد إن شاء الله كان يبني فيها تاداارو \"ضار ليه ونهض\" \nتااشسااير تشووف قيا نوووض تهز عليا لخيمتكم الله يتبعك للبلااا\n\n\nالزوبير سبل فيه عينيه: ا اعمي انا جيت غاندير الخير\n\n\nهنية: خلي علك الدري فالتيقااار ولا حييت هو اللي وصلني وليتي معادي معاه\n\n\nبوبكر حل فيها عينيه: هنية نعللي السيطااان هاد بابا عجيينة فين عمرو كان يتسررك ليا بعدااا \n\n\nالزوبير: والله اعمي لانتا عزييز عليا وربي شاهد\n\n\nضار ليه: تااا سد عليا دلقوووشك ونوووض ليااا من صااالوني\n\n\nهنية: يخخخ غداار وفمو مبري.. اييه شحال كنت معمية فيك ماضنيتكش غاطلع هاكا..دوماااج\n\n\nخطفات التيليفون وخرجات من الصالون كاتتعوج وبوبكر موسع عينيه بصدمة، ضار \nلعايشة وقال: شتييها ياااك..ولااات تعااايرني بالفرانسااوية شهدي عليها \nشهدي\n\n\nعائشة صغرات عينيها: هاد اللقطة شفتها فشي مسلسل واقلة\n\n\nهنية: آآ الللقوة ابنت كرشي\n\n\nبوبكر: لا لا مك عواااجت عواااجت\n\n\nناض كايبرگم وايديه وراه خرج هو گاع من الدار وعائشة وراه ساهية \nوتفكر..طلعات عينيها ولقات الزوبير حاضيها و ضاحك من الودن للودن خنزرات \nفيه وحركات راسها: ماالك\n\n\nالزوبير: تاتباني زيينة اعاايشة واللهيلا جات معاك المدينة\n\n\n\nميقات ولاحت ليه ديك الدرهم على وجهو عاد ضارت غادة لبيتها وهو كايضحك: ايييه اليام هيهههه\n\n\nشاف فالبلاصة اللي عليها كان بارك بوبكر شاف جيهة الباب بعدا ياكما داخل \nعاد ناض تفطح فيها وهز التيليكومونض كايتفرج وواخد راحت راحتو\n\n\n.....................\n\n\nفالصالون بارك على الزربية مع منعم شغدين مانيطات ديال اللعب وقدامهظ \nپلازما مخدمين فيها لعبة ديال السيارات، مرة رابح هادا مرة هاداك مقصر مع \nخوه الصغير وضاحكين بجوج حتا دخل تاج مبسم هاز الوراق فيدو وبافتخار قال: \nتبارك الله تبارك الله على مفخرة عائلة العورابي، كونطرا ديال عامين \nآماعندي مايتسالك هههه\n\n\nماتسوقوش ليه ومارد عليه حد فيهم، ضور وجهو للتلفازة لقاهم لاعبين مشا حتال قدامها ووقف مطلع حاجبو: داوي مع الحيط انا\n\n\nبلال بحدة ركز فيه الشوفة ومنعم ناض منيرڤي \n\n\nمنعم: وماافعايل ماوالو الوالد حيد غانكملو الطرح\n\n\nبلال: شكاين مالك؟\n\n\nتاح استغرب من نبرتو وقال: مالك نتا اللي مخنزر باغي ضارب \n\n\nمنعم: ضور ضور على ليسر نطل بلاتي بلاتي هاني غادي للتوش البوليس تابعيني\n\n\nبجدية رد بلال: جيتيني با ..كون كان شي حد آخر اللي دار معايا بحال هاد الفعايل كون نجرتو\n\n\nطلع حجبانو: يااك اسيدي تادابة نوض لابقا فيك الحال غير نوض نوض ضربني\n\n\nلاح ديك المانيطة وناض خارج من الصالون تلاقا بهيام هازة كراطن ديال الپيتزا حطاتهم فوق الطبلة وضارت عندو هو اللي طالع لبيتو\n\n\nهيام: بلال مغاتتعشاش\n\n\nسد الباب وخلا عينيها مبلوكيين فيه قرب ليها تاج مقوصهم وقال: خليه يبرد \nوندويو راجل راجل..دابة غير معصب راك عارفاه كي كايكون فاش كاطير ليه \nالنقشة\n\n\nضرباتو فسربيتة تتغبن: كلشي منك نتا كللشي حتامن ولدي خاسمايني معاه\n\n\nدازت فيه شادة البكية ودخلات للبيت خاطبة الباب عليه وعينيه محلولين قدامو\n\n\nمنعم: گووول يييس ييييس هههه\n\n\nتاج ضار عندو مغدد وشير عليه بديك السربيتة: ماال مك نتاااا\n\n\nشاف فيه كايضحك: واربحت الواليد فرشختهم كاملين ههههه\n\n\nهز عليه صبعو: غادوز تاكل ولا انا اللي غانجي نفرشخ ولدي\n\n...........\n\n\nبدل التيشورت بواحد اخر خفيف وتلاح على السرير داير يد ورا عنقو ويد كايدور\n بيها التيليفون..حول رقبتو لجيهة السرجم ديال بيتها لقاه محلول كايبين \nووساعت ابتسامتو بمكر\n\nناض ضار للجيهة لخرا وتحنا جر السرير غادي بيه جيهتو حتا قرب ليه مزيان \nوالصورة ولات واضحة اكتر، عاد رجع تكا كايتبسم ودخل للفيس لقاها اون لاين \nقابلة طلب الصداقة ضحك بجنب فمو ودخل لپريڤي كايكتب\n\n\n\nعائشة زفرات بأسى وكتبات: غدا وندوي معاه حيت وقعات عندنا واحد المشكيلة فالدار\n\n\nكريمة جاوباتها في ساع: ياك لاباس\n\n\nتنهدات ورجعات كتبات ليها: ماما جات \n\n\nكريمة: مزيان ن طلبيها تقنعو عافاك..انا غانسيفط ليك عنوان الدار واخا؟\n\n\nردت: واخا صافي\n\n\nكريمة: يالله بونوي ازين ياسر كايصوني ههه\n\n\nعائشة: تصبحي على خير\n\n\nخرجات من پريڤي كادور تاني بين الگروپات حتا تسيفط ليها ميساج.. شافت فيه \nبدون اهتمام ورجعات كاتقلب حتا هزات عينيها مخرجاهم بصورتو..بتردد بدات \nتقرب صبعها وتبعدو خايفة، فالاخير تشجعات ودخلات للميساج..لقاتو كاتب ليها \nكلمة وحدة\n\nBiLaL : Bon soir \n\nناضت واقفة والطيلي حاطاه على السرير كاتبرگم وتعض صبعانها بتوتر: زعما عرفني شكوون..ناااري اشداني اصلا نقبلو غايلصق فيا كتر تفوو\n\n\n....\n\nبلال ضحك وهو كايشوفها واقفة وتادوي مع راسها بتوتر..من بعد تحنات هزات \nالطيلي تتخربق فيه ضار لتيليفونو وهز حجبانو متفاجا وقال: ايااه vu \nالخانزة..واخا\n\n\nصونا ليها پريڤي هي تفافة بلاصتها وتتشوف جيهة الباب مخلوعة..\n\n\nتسناتو تاقطع ودخلات لپريڤي كتبات ليه بسرعة\n\nزهور: C qui ? \n\n\n\nبسم ورد: bon soir b3da\n\n\nقرمات فمها وگلسات على السرير كاتبة ليه: مساء الخير \" ضحك ورجعات كتبات\" شكون معايا؟\n\n\nرد: جاركم\n\n\nحلات عينيها موسعاهم وكتبات: كيفاش جارنا؟\n\n\nرد: ههه غير ضاحك..انا بلال ونتي؟\n\n\nباستغراب نزلات حجبانها وبدات تارمش ومع راسها دوي: هي ماعرفنيش واقلة؟\n\n\nشاف فيهاورجع كتب: فين غبرتي الالة زهور\n\n\nقراتو وتبسمات رادة عليه: زهور..سميتي زهور\n\n\nضار جيهة للشرجم كايشوف فيها: الكدابة لخرا ههه\n\n\nBiLaL: متشرفين.. سميتك زوينة\n\n\nعوجات فمها شادة الضحكة وضارت ناعسة على كرشها ومطلعة رجليها كاتلعب بيهم وتلوي زغبة فشعرها \n\n\nزهور: حتا نتا سميتك زوينة\n\n\nقاد النعسة مبسم وعينو مرة على رجيلاتها اللي فالهوا تايلعبو مع على تيليفونو\n\n\nBiLaL : ماتكونش بحالك..نتعارفو الالة زهور؟\n\n\n\nعوجات فمها شادة الضحكة وكتبات: علاش؟\n\n\nرد: على خاطرك\n\n\nخرج من الپريفي وهي محات البسمة من فمها وغوبشات فالبلاصة: هادا ماالو \"شافتو مادواش مازال ومازاد حتا كلمة\" يخخخ\n\n\nخرجات حتا هي كاتهز كتافها وتنفخ وطل على النقطة الخضرا اللي تتبين انو \nباقي اون لاين.. تلفات الوقت وجاوبات اللي عمرها جاوباتو باش تتلاها عليه \nدخلات لڤيديووات واغاني تتفجر وعينيها معلقين عليه كلة مرة طل وتلقاه \nداخل..\n\nعيات دور دور حتا ملات وضربات الضورة عندو كاتكتب وتمسح تكتب وتمسح، على غفلة دخل عندها وكتب ليها\n\n\nBiLaL: باقة فايقة\n\n\nطلعات ليه قراتو فالبلاصة ضحك وضار شاف فيها وهي وقفات فوق السرير مارضاتش \nوبدات تتغبن: ناااري على زهررر يهخخ غايسحاب ليه غاميتة عليه وكانتسناه \nايمتا يسيفط.. تفو تفوو تفووو\n\n\nتغبنات حتا تغبنات وهو شاد عليها الضحكة والبركة حالية ليه.. حرك راسو بلا حول وسيفط ليها مرة خرا\n\n\nسمعات خس الميساج وبلهفة هزاتو \n\n\nBiLaL: مغاتجاوبيش\n\n\nجمعات النفس تتبرد راسها وكتبات: نتا اللي خرجتي قبيلة!\n\n\nرد: توحشتيني؟\n\n\nبسمات مطلعة حاجب ومع راسها قالت: حگلو عندك قشلة ديال البنات ..گول نتا طياب العنب\n\n\nبسمات وردت عليه: و علاش غانتوحشك؟\n\n\nرد: احي نتعارفو باش نديرو علاش تتوحشيني\n\n\nطلعات حاجب وكتبات: تااايق فراسك ا\n\n\nرد: تجربي؟\n\n\nهزات كتافها وردت: نجرب\n\n\nطلع ليها vu وبقات ساقلة كاتسنا هو يبدا يصوني..تهزات تاني كادور عينيها \nبارتباك وتحك رقبتها ومع راسها كاتبلاتي: والى عرف صوتي؟ \" قوصات حجبانها \nورجعات فكاتهم\" لا لا اصلا فينما نهضر معاه كانبدا نغوت عمري دويت بصوتي \nنييت.. ياك؟ \n\n\nقطع ورجع صونا تاني كايتسناها تسالي الهضرة مع راسها\n\n..هزاتو كاتحنحن وتكات على ضهرها..دوزات لخط وبصوت رقيق ناعم ردت: الوو\n\n\nسد عينيه موسع بسمتو المتيرة وقال: التحلوين لاش\n\n\nضحكات بهمس وقالت: صوتي هاكة داير..صافا؟\n\n\nشاف جيهتها وقال: مت بيخير..ونتي\n\n\nردت ببسمة وبحة رهيفة: ممممم\n\n\nبلال: ممممم\n\n\nضحكات وصوتها فوندنو رن رجع بسم وقال: ايوا الالة زهور\n\n\nردت: شنو\n\n\nرد: مناوياش تعرفينا عليك\n\n\n\nنطقات بميوعة شادة الضحكة: انا زهور من تطوان\n\n\nناض براسو حتا طل عليها مطلع حاجب وساكت حتا رجعات دوات: الو\n\n\nرد: سمعتتك \"رجع تكا\" معاك المختار من بني ملال\n\n\nقوصات حجبانها: كااطنز لا\n\n\nرد: الطنز هو اللي كاديري، نتي من تطوان وهضرتك ديال الكزويات كي درتي ليها\n\n\nرمشات كادور عينيها: ا ايوا حيت تحولنا مؤخرا لكازا داكشي علاش\n\n\nجبد حجبانو: ااه مزيان..هي جيتي لمدينتي\n\n\nبسمات: ننتا ولد كازا؟\n\n\nبسم: ممم.. مرحبا بيك عندنا\n\n\nضحكات: الله يبارك فيك \" حنحنات تتلوي زغبتها جاتها الگانة تشد فيه وقالت\" نتا مزوج\n\n\nضحك وقال: اه وعندي ربعة الولاد\n\n\nمميقات: ايوا مزيان الله يصلح\n\n\nرد: امين ونتي\n\n\nعائشة: انا حاملة بالتاني\n\n\nهز حجبانو: ايااه الالة مبروك\n\n\nردت: الله يبارك فيك\n\n\nسكت جاتو الضحكة وقالت هي: لا معاك بصح دابة واش ممزوج ممخطوب\n\n\nرد بهدوء: هاد الساعة فيد الله \"جمع النفس وخرجها ساهي\" كانتسنا واحد خيتي تحن علينا خلاص ونضربو الكحل فالبيض\n\n\nهزات حجبانها بفضول: كاتبغي شي وحدة؟\n\n\nسكت كايشوف فالسقف بيتو ورجع قال: بحال هاكاك\n\n\nعائشة: ايوا عاود ليا عليها مناعسش مناعسش\n\n\nتنهد مبسم: بغيتي تسمعي\n\n\nردت: آه غير قول\n\n\nحنحن: هي بنت عاد تعرفت عليها شي ربع يام هاكاك\n\n\nهزات جاجب: ربع يام وبغيتيها؟\n\n\nضحك ببلاهة وقال: غريبة ياك\n\n\nعائشة: بزاف\n\n\nبلال: واخا هاكاك بغيتها..هي مختالفة على كلشي..عنيدة وفنيكيشة وقلبها بيض هههه ونعاسها تقيل\n\n\nزادت وسعات عينيها: ناااعس معاهااااا\n\n\n\nتهز صدرو بالضحك وقال: هاداك بلان آخر ماكنتش ضارب ليه الحساب\n\n\nخنزرات: مممم, عرفتي شنو تصبح على خير\n\n\nرد بسرعة: لا واب..(طيط طيط طيط)\n\n\nحيد التيليفون من ودنو لقاها قطعات طل عليها وهي عاطياه بالضهر كاطيب نعاسها وتمتم بين سنانو: واللهيلا قطعات \n\n\n........\n\n\nحطات الطيلي فوق الكوافوز وتغطات بنرڤسة تاتمتم: حكگلو با فيك ابو \nبنات..والهيلا گالك يعاود على صاحبتو، نعس تامع عشرين حو فيك وفيهم وفيا \nانا اللي تزادت فيا دودة.. يخخخخ\n\n\nتبرگيمة وتمتمة وتنهيدة ودعاوي عاد قدر يديها النعاس وتجبد عليه فخطرة\n\n........\n\n\nصباح جديد منعش وجميل فدار السي بوبكر..نزلات مع الدروج بدجين بيض وشوميز \nطويلة مخططة طالقة شعرها وساكادو اسود فيدها..دخلات للكوزينة لقات مها \nواقفة تتقلب المسمن بسمات بسرعة وهزات وحدة تتاكل منها وقالت: صباح الخيير \nوالمسمن بالكوفيتير\n\n\nضارت ليها هنية: يالاااطيييف على مجوعة يخخ عمرك شتي المسمن\n\n\nردت: توحشتو امي توحشتو\n\n\nطلعات فيها ونزلات جامعة حجبانها: تي شكون شرا لك هادشي\n\n\nهزات كتافها: وشكون غايشريهم ليا با\n\n\nهنية: هادشي زيين..مصاب غايشوفك شي مديني وتعجبيه و..\n\n\nقاطعاتها وحطات ديك المسمنة: بسلامة امي هانا غادة\n\n..خرجات من الكوزينة نازلة لتحت، لقات باها كايمسح فالطموبيل لابس جلابة \nبنية خفيفة والطربوش على راسو، تا وقفات عليه من اللور وغوتات: صبااااح \nالخير\n\n\nقفز وضار وهي كاضحك: بسم الله الرحمن الرحيم امااالك ابنتي على هاد الغوتة باغة تسكتي ليا القلب\n\n\nتحل الباب اللي قدامهم وقالت بسرعة: لهلا يحوزك ابا يسكت لعدووك واللي مايبغيك الله يحفظك ليا\n\n\nرد تاج الدين وهو كايضحك: اسعدااتك اسي بوبكر هههه\n\n\nضارت حمرة من الحشمة فاش شافت تاج الدين قدامها وتلقائيا شافت وراه ياكما خارج حتا هو\n\n\nبوبكر: وعلاه هي قليلة عدي هههه\n\n\nتاج الدين: الله يصلح ههه..كنت باغي ندوي معاك فموضوع القهوة اللي بغيتي تحل\n\n\nبوبكر: اياه انا نوصل عائشة وندوز عدك\n\n\nتاج الدين: واعليه اسيدي ههه\n\n\nبوبكر: الله يعاون... طلع بلاصتو وهي حداه متوجهين للجامعة\n\n\n\nنزلات بعدما وصلو وهاد المرة نزل وراها رجلها برجلو.. سكتات منطقات بكلمة \nحتا وصلها للومڤي عاد قال: يالله ابنتي فاش تخرجي تاني عيطي ليا\n\n\nردت: واخا ابا كون هاني\n\n\nضار راجع فحالو ودخلات هي لبلاصتها ..رغم انو كاين اللي تايضحك عليها \nوتتسمعهم وكون كانو زاعمين عليها كانو يلوحو شي كلمة ولا جوج غير انها \nمطنشة تتشوف فالكتاب بتخنزيرة حادة ومرات تتجبد تيليفونها بينما دخل الپروف\n\n\n..............\n\n\nبوبكر في امان الله غادي وكايقرب للدرب حتا كايبان ليها الزوبير من الزاجة \nديال الطوموبيل كايشير ليه يوقف..خنزر وكمل طريقو للدار على خاطرو وهو باقي\n غاطايجري وراه حتا بلاصاها قدام الباب نزل وسدها وراه عاد ضار ليه لقاه \nوصل عندو كاينهج: اشكااين تا\n\n\nوهو كايلهت رد: توضرت على الدار اعمي\n\n\nخرج فيه عينيه: اينااا دااار اخيي اينااا داار..لاكانت غاداركم سييير راها فالدواار واما داري فوتهااا علك ولا مغايعجبك حال\n\n\nرد: اعمي برد شوية ووسع خاطرك رانا ناوي غاالخير\n\n\nبوبكر: اسيدي الخييير نويت فجيهة خرا وفووتني واش انااا اعباد الله مخلي ليكم الدواار وتوما تابعيني تااال هن نطج انااا نطج\n\n\nعلى موطورو كان جاي بلال حتا بان ليه بوبكر كايتغاوت وصوتو مجهد..بلاصا حدا\n باب دارهم نزل كايحيد الكاسك وبجدية ضار كايشوف فيهم بجوج: صباح الخير \n\n\nضار ليه بوبكر غير شافو زاد قندش وقال: ياالله وازيدك اتااي\n\n\nبلال بسخرية بسم، بدا يحيط الجاكيط باش يطلع لدارهم والزوبير كمل كلامو \nبالهداوة راسو قصح من الحجر: يااعمي برد الله يستر عليك راغايطلع لك السكر\n\n\nبوبكر: السكرررر هو اللي غايطلع ليا معااك تابسع مني\n\n\nضار عنددهم بلال بفضول قال: ياك لاباس مالكم\n\n\nشاف فيه الزوبير: انا اخويا..\n\n\nببرود قاطعو: ماشي خوك..كمل\n\n\nرد بارتباك: ا ا انا جاي من الدواار ناوي الحلال على سنة الله ورسوله وضاارب گاع هاد الطريق غاعلى ود هاد الغراض\n\n\nبلال غوبش وعطاه ودنو بهدوء: اااش ناوي\n\n\nقبل مايعاود يقولها جرو بوبكر من الكول قاجو واخا غليض قدر يحكمو بين ايديه\n وقااال تحت سنانو: يااواللللله وتعااود تجبد بنتي على فمك اپاپا عجيينة \nحتا نفرقك على جووج\n\n\nرد وهو كايحاول يفك راسو: ااعمي رالحب ماايشاور\n\n\nبغا يعاود ينفضو ساعة تقدم بلال بهدوء مد الكاسك لبوبكر وقال: شد هاكة\n\n\nخداه هو يتلاح عليه بشنققة للعنق هزاتو من الأرض ودفعو على الحيط حتا تقطع \nفيه النفس وحماار.. بوبكر شاف ياككما شي حدجاي وبلال بنبرة قاتلة نطق ووجهو\n بكمية الغضب حمار: نهاار تعااود تجبد سميتها على فمك.. غانقبرك فبلاصتك\n\n\nالزوبير تقطع فيه النفس وبوبكر جا عدو وقال: ياك سمعتيه شگاالك بالله تانحفر قبرك بيدي\n\n\nالزوبير: و واغاطلق مني غ غانتفاهمو ت ت تا. شكون بعدا\n\n\nجرو ورجع دفعو حتا حس بضهرو تنصل ورد: انا قباااض روحك اولد الكلللبة\n\n\nبوبكر: هادا رااابااقي ممتعرفوش راه حمق بالورااق والله تايگردك المسخووط لاعااودتي جبتي بنتي على فممك\n\n\nماتسووقش ليه بلال ورجع قال: غانطلق الز**** تقوود..غااطلع تجمع شراوطك \nوتهز فحالاااتك لدااركم وعممر وجهك نعااود نشووفو، ولا راغانسييفطك بدقة \nوحدة لكررش مك كگاااع،فهمتي\n\n\nبوبكر: واااش فهمتي؟\n\n\n\nالزوبير حرك راسو مخنوق وقبضة بلال تغرسات فاعماق قرجوطتو\n\n\nرجع جرو ودفعو حتا تحرد مع الحيط وقال: واااش فهمتي\n\n\nبصعوبة ولصوت جاف نطق: فهمت فهمت اخويا فهمت\n\n\nهزو ولاحو حدا الباب بنفظة وحدة جا على ايدو وبوبكر بتخنزيرة نفخ صدرو وايديه وراه مخنزر: تهز عليا من تم الله يخليك بالخلا \n\n\nناض داخل كايجري بيديه ورجليه مشافش وراه مازال وبوبكر كايتحلف عليه ويغوت\n\n\nبوبكر: والله يااابوك ولقاااك بااقي تاضور جيهتي حتا نوريك\n\n\nبلال ضار ليه طاينهج بحدة وقال: هاد الميكروب ياكما كايتبسل عليها\n\n\nتهز مخرج عينيه: باش نحر والديه من الودن للودن گنس القصيف\n\n\nحك رقبو بغضب والمود تغير ليه فخطرة: واخا وياكما كاين شي واحد خر\n\n\nبعفوية رد: وعلااه انا لاش هربت للمدينة غابسبتهم \" هز ايديه بعصبية \nكايحسبهم\" هاولد القايد ..هامول الحانوت ..هاولد عبد الله ها ولد العربي \n..هالشومور حميدة..\" بلال وسع عينيه\" هاحفار البياار \"هز ايديه\" طبت صاافي \nطببت اناا طيبوووني وانا نخلي لوالديهم داك الدوار وهربت فيحالاتي\n\n\nخرج نفس حار مضور وجهو مامديهاش فبوبكر اللي حنحن معلي الراس و قال: وتاتا \nالله يرضي عليك اولدي ..لاهيلا عجبتيتي فيه كانت خااصا بوه شي قتلة عاد \nيحشم\n\n\nحرك راسو بسرعة وداز طالع لدارهم مغير حالو وغير كاينفخ وينفت..طلع لبيتو \nنيشان جبد الطيلي وبدا غادي جاي كايصوني ليها بدون مجيب وعلى كل رنة كايزيد\n يعفط على سنانو\n\n\n......................\n\n\nهنية: ياااويلي وبيمن محزمة ياانا ااويلي\n\n\nالزوبير حط كاس تاع الما من ايدو والرعدة شاداه: للا لا لاامي هادشي ولا فيه القتيلة مالاعبينش\n\n\nردت مغددة: ياااتا كوون رااجل وحزم ورزن ..الدرية عدي كيغادير تبغيك وتا خايف غاامن جنابك غاااگول ليا كي غاديير\n\n\nالزوبير: امي هنية راه قطاطعي هاداك كون شتي وجهو كي ولا وعروقو كي منفوخين غالشوفة تفشلك \" شمشم بنيفو وقال\" طيبتي المسمن لا؟\n\n\nنزلات عليه بدقة حتا قفز: تاااكل فيه جغديييد إن شاء الله\n\n\nضارت لكوزينتها كاتبرگن وهو مرتابك معارف لين يصد الراس مرة يبرك مرة يوقف\n\n\nالزوبير: د دابة واش نرجع فيحالاتي؟\n\n\nطلات عليه مخرجة عينيها: والله ومشيتي حتا فتي الباب تانعاود لبوك الطهارة \n\n\nرجع گلس وقالت: واهوكاك..نشووفو شكون الراجل تا ولا داك ولد خوك\n\n\n\nتاج الدين: بصح فموقع زوين ولكن خاصاها الخدمة واخا تبان لك هاكاك..خاصاها \nالسباغة وتعاود ليها لفينيسيو ديرطبالي جداد وتقاد الكراسا والماكنات \n..وزيييد وزيد\n\n\nبوبكر حط كاس تآتاي على الطبلة وقال بتنهيدة: مصاريف اولدي.. ولكن خاصني \nفاش نعدي راتا عارف..البلاد مابقا مقابلها حد والفلوس اللي جبت معايا نهار \nعلى نهار كاناخدو منهم..اللهم تشوف ليا شي بلاصة خرا منين ندخل\n\n\nتاج الدين: متاافق معاك اعمي وإن شاء الله تكون فاتحة خير عليك ههه\n\n\nرد: اميين ..يالله اولدي هادي هي الوقيتة، خاصني نمشي نجيب عائشة من المدرسة\n\n\nنطق باستغراب: علاش مكاترجعش بوحدها\n\n\nرد وهو واقف: لا لا انا اللي كانجيبها وانا اللي كانديها\n\n\nتاج الدين: بلا ماتمحن كلا خطرة رالافاك غاقريبة، تاخد پتي طاكسي ولا على رجليها\n\n\nتنهد: اللي عندو البنات اولدي..همو مامات، دوز بخير\n\n\nخرج وخلاه ساهي فكلامو ومبسم ابتسامة خفيفة\n\n\n....\n\nركب سيارتو متوجه عندها للفاك دقايق وكان وصل وعلى الطروطوار لقاها واقفة..طلعات مبسمة سلمات عليه وقال برضى: الله يرضي عليك \n\n\n..زاد مع الطريق فهدوءوهي جنبو ايديها كايتفركو بتوتر .. شاف فيها بنص عينيه وقال بشك \n\n\nبوبكر: عائشة؟\n\n\nشافت فيه: همم\n\n\nبوبكر: عدك شي حاجة ابنتي باغة تگوليها ليا\n\n\nبتوتر نزلات راسها وقالت : ب بغيت..بغبت نطلب منك واحد لحاجة ابا\n\n\nرد: ايه ابنتي طلبي\n\n\nخدات نفس وشافت فيه: بغيت نمشي مع خالتي هيام لديك الحفلة \n\n\nضار ليها فالبلاصة مغوبش: گالتها لك؟؟\n\n\nردت: ا آه البارح فاش مشيت نعاونها لقيتها جاية وهازة طبسيل الحلوة، تما فين گالتها ليا..وانا گلت ليها شوفي مع با\n\n\nبسم وقال: العشية نمشيو انا وبنتي لشي ماحال ديال الشوا نعرگوها غنمي \nوشلايض غييير انا ونتي الراس فالراس، اااش بغيتي بشي فيشطة فيهم غالصداع \nلافايدة تفيدك لاماكلة بحال الناس\n\n\nتغبنات والبكية جاتها: والا ابا بحال هاد الحفلات كايكونو زوينين وفيهم غير البنات غادة غير نفوج معاهم ساعة وحدة ونرجع فحالي\n\n\nفكر قارنهم وقال: ل لا لا ابنتي كي غاندير نتهنا علك وسط داك الهاماج تاع \nبنادم.. راتي مفاهماش الوقت كيما باك فاهمها وماعارفاش بنادم شحال ديال \nالخبت فيه شتي خوك اللي من دمك ومايحنش فيك فهاد الوقت خلي البرااني..اللهم\n حيدي گاع نتي من صداع الراس وهاباك فيما بغيتي يديك غايديك\n\n\nشاف فيه والدمعة فعينها حاصلة ورجعات قلباتهم للزاج حابساهم بصعوبة والخنقة\n شاداها..كيف وصلو نزلات كاتجري طالعة لبيتها وبوبكر مافاهم والو وحال \nعينيه\n\n\nسدات باب بيتها لاحت داك الساكادو وگلسات على سريرها كاتبكي وتگول مابكيت\n\n\n\nقدام قهوة فالسونطر وقف بالجاگوار ..نزل بشوفة حادة داخل للبلاصة فين \nمولفين يبركو، لقاهم كاملين تما ومعاهم حتا سارة حبيبتو السابقة ..شافها \nوقلب هو گاع الضورة لتفادي الحرج اكتافا يسلم غير براسو وزاد لطبلة خرا گلس\n عاطيهم بالضحك وتنهيدة حائرة خارجة من فمو..سد عينيه وهو كايفركهم بصباعو \nزفر وقال: زيد المرض زيظ ونتا كاطل عليا بحال فار الدگيگ\n\n\nخالد حيد من وراه كايضحك وبرك قدامو حاط رجل على رجل كايكركر: اييوا بردتي دابة\n\n\nطلعو ونزلو مخنزر: علاش اللي عرفك يبقا مبرد\n\n\nخالد: الاطيف اصاحبي هاد ليامات كلها قاضيها تخنزير امااالك على حالتك.. راه الحب كايطلع الادرينالين ماشي القردة\n\n\nرد: كايركب الصعر فالواحد والى ماخرجش للزنقة ويبدا يلوح فحوايجو رالاباس \"لاح الونطاكط فوق الطبلة جا السيرڤور وقال\" شي نوار قاصحة\n\n\nخالد: انا اخويا جيب ليها عاصير ديال التوت يكون رطب وحلووو \"ضحك السيرفور ومشا وهو قال\" دابة غاخوي المزودة وگول مالك ..شوااقع\n\n\nطلع حاجب: خفت نعاود ليه وتغيز ليا تاني\n\n\nرد: واغاگوول اساط راهم اصلا مغيزين ليك\n\n\nتنهد: هادي عندك \"سكت شوية بتردد ونطق \" داك بنادم اللي جا مع مها..عرفتيه؟\n\n\nرد بتفكير: داك اللي جا موصلها فپيكوپ؟\n\n\nرد: آه\n\n\nخالد: داك الطبوزي اللي غاخااشي فمو ويسرط گاع الحلوة ساط عليها\n\n\nرد: هو هو\n\n\nخالد: داك اللي فمو تاياكلو ماعندو فرانات كان غايشريها ليا مع نسيبك\n\n\nضرب الطبلة بعصبية: واااصاافي گلنا هو آاااو\n\n\nخالد: غابرد اصاحبي برد..مالو؟\n\n\nبلال: تأ \"مسح عينيه كايبرد اعصابو وقال\" گالك باغي يخطبها\n\n\nحل فمو: وااايلي \"بلال حرك راسو وهو باشمئزاز قال\" يعععع هاداك حتا هو \nيتنافسو معاه الناس..شعي اانا بعدا منرضااش لراسي نغير من غول بحالو خاايبة\n لك الساط خااايبة\n\n\n\nبلال: مالها بقات هنا.. السيدة زدقات جارة دوارهم كامل كلشي حاط عليها العين وغادين عند باها يخطبو\n\n\nبتفاجأ حل فمو: اااه ااه هيفاء وهبي هي\n\n\nخنزر فيه: اجاب ديك الخانزة لعايشة؟\n\n\nرد شاد الضحكة: لا صافي غير مللي گلتي عليها خانزة ادن طحتي طحتي\n\n\nرد بنرڤسة: وادابة خليينا من هاد الهضرة وفتي علياا شي ري رااه دخت بالله\n\n\nحط ليهم السيرڤور داكشي اللي طلبو مع كيسان ديال الما ومشا..هز خالد عاصير \nديال التوت ضرب منو النص ولعق فمو عاد دوا: احح الله ..آزين نعاماس\n\n\nخنزر فيه بلال وهو رجع ضهرو اللور وقال: دابة المشكلة، السيدة عليها إقبال \nكبير..ياك؟ \"بلال قلب وجهو مزير فكو\" مزياان..الپروبليم هو انها رفضاتهم \nكلهم..يعني نتا اسي بلال شنو المميز فيك حتا تقبل بيك من دونهم كاااملين\n\n\nشاف فيه عاقدهم: مافهمتش\n\n\nرد حال ايديه ببسمة: سؤال واضح..البنت عندها مواصفات خاصة وصعبة لفارس الاحلام\n\n\nبعدم فهم: مواصفات خاصة؟\n\n\nخالد: ااايييه..هاد النوع تاع البنات كايكون صعييب تجدبهم ليك..خاصهم التميز وتكون غيييير ياحبيبي غييير\n\n\nكمش حجبانو وهضرت خالد كادخل الشك فالنفس..قاد البركة كايحنحن وقال مغوبش فيه: خالد.. نسولك\n\n\nشرب من كاسو ورد: سول اخويا سول\n\n\nبلال: انا كي كانجيك\n\n\nغوبش: من نحيت اش\n\n\nرد: من نحيت !..منعرف المهم انا كيف كانجيك من برا زعما\n\n\nخالد: اصااحبي نتا ماخليتي بنت فكازا ماطيحتيها.. مصاحب مع النص فيهم بجميع\n الالوان والمساحات..دايز على قشلة الق**** الصراط المراط..عااااد جاي \nكاتسول من برا مي كاتبان\n\n\nقال بانزعاج: الا اسااط عائشة فشكل..منعرف ولكن ماشي بحال دوك البنات صعييب تبغي الواحد فهمتي\n\n\nصغر عينيه كايحقق فوجهو: ضور ضور على ليمن\n\n\nباستغراب ضار: شنو كاين\n\n\nرد: طلع راسك شوية..غاشوية اصاحبي ماشي مية وتمانين درجة.. شوف شوف فديك البنت تما..ديك اللي لابسة الصفر وشعرها طويل وكحل شتيها\n\n\nبلال شاف فيها بهدوء وهي غير لمحاتو حنات عينيها ببسمة وتتهز فيه شوفة \nاعجاب وخدود وردية..طلع حاجب وضار عند خالد اللي تكا بضهرو على كرسيه مبسم:\n كارييزمة اساط كارييزمة.. واخا حول من واحد العين ونيفك شوييييية عوج ولكن\n عندك الكاريزمة\n\n\nجمع حجبانو فخطرة: ينعل الز**** بوك...\"عطاه برجلو حتا نقز\" انا اللي مسطي جااي عندك بالرب ماعندي عقل\n\n\nبغا ينوض وشدو بسرعة: وااتا صبر اصااحبي مالك على نقشة برك برك راغاكنا كانضحكو\n\n\nرد: وااش انا جااي كانشمي علك ونتا طانز تاراه دايزة فيك الدبيحة\n\n\nخالد: ونتا واش من نيتك كاتسولني كيف داير؟ \"بلال برك منيرفي وهو بدا يدوي\"\n زيين اخويا زيين وباك خانز فلووس وطياب العنب من الدرجة الرفيعة.. شكوون \nبحاالها غاگووليا \" بلال قلب وجهو تاني\" تاشكون بحالها شكوون عرفتي انا انا\n اللي صاحبك وتاتعجبني بالله تاكانبغيك ..ماتيقتينيش؟ ..بلاتي نبوسك\n\n\nناض وبلال خرج عينيه: اهيااا من نيتك\n\n\nخالظ بدا يتجابد معاه باش يشد حناكو وبلال مخرجهم وشاد ايديه: تا والله تاعزيز عليا\n\n\nرد بغضب: غانبوطيك اخاالد گللس المررض شوهتينااا\n\n\nخالد: اوالله تاعزييز\n\n\nدفعو: واااگلللس\n\n\n..البنت اللي كانت تتشوف فيه خنزرات بنظرة ناقصة وضارت عند صاحبتها اللي \nكانت كريمة قائلة بحصرة: ياختي اللحية والطولة والشوفة طيح الزرزور من فوق \nالصور..فالاخير تلقايهم لوبية\n\n\nكريمة ردت بفضول: شكون هادا اتا\n\n\nردت: رااه هاداك اللي لابس تيشورت كحل\n\n\nضارت شافت فيه وصغرات عينيها: هادة ماعرفت فييين شفتو\n\n\nبتنهيدة قالت: علاه يتنسا..يخخ فجوج دقايق طيحني ولد الحرام كون غير كان راجل والله لافلتو\n\n\n.....\n\n\nبلال: غااتعاود تنوض غاتبونتيك تاضور على جوج\n\n\nكمل كاسو ممسوقش ليه، مسح فمو وقال: دابة فين خليناها..ااه شنو المميز فييك نتا حتا تبغيك؟\n\n\nغوت: واناا عررفت المرررض تبغييني وخلااص\n\n\nخالد: اييه براد پييت نتا..راه الحب أفعال خاصك تكون معاها فااعل وحااضر باش تبدا تبان ليها فهمتي\n\n\nحك رقبتو مخنزر بشك: هي دابة انا مكانبانش ليها ؟\n\n\nهز ايديه: بغيتي الصرااحة\n\n\nبلال: غير گول گول\n\n\nخالد: البنت متتحملش فيييك الشعررة.. اخوويا الوقت كامل وهي تتخنزر فيييك \nتگول غاتقسم معااها الورت واااشتي انا اللي متتعرفنيش وضحكات لياا \nغاااتتشوف فيك اخويا بلااال الجنون والدخاخن تاينوصة ليها فوجها\n\n\nبلال: و وشنو ندير دابة؟\n\n\n\nخالد: تمااا فين بقات اااشنو خاصك ديك..ولايني غيير تسنط ليا وغاتكون الييز\n\n\nشاف فيه مطلع حاجب : من نهار عرفتك اخويا وأنا ماأليز ماتاوزة\n\n\nخالد: واصاحبي غاتصنط وحكم\n\n\nدار فيد الله وتنهد قائل: زيد اسيدي گول\n\n\nخالد: المرحلة الاولى..هي الإعتراف\n\n\nرد: نعتارف ؟\n\n\nخالدد: ااها.. مالك مخلوع\n\n\nحك ودنو بتفكير وقال: واخا و كيغاندير ليها\n\n\nخالد: ختار شي بلاصة زويينة داكشي ديال الرومانسية ..قادو ومن بعد جيبها عندك غيير بالحيلة يعني مخاصش تكونش عارفة\n\n\nرد: اها\n\n\nخالد: اها وديك الساعة گوليها داكشي اللي فالمحاسيس تاعك عبر عبر اصاحبي \nشتي داكشي اللي فقلبك كوولو.. لووحو عليها..واااهم حااجة ااااهم حااااجة\n\n\nرد: شناهية؟\n\n\nخالد: كانبغييك.. الكلمة السحرية لكل علاقة، وايااك تم واياك تنساها راها \nهي الملحة ديال هادشي كولو الى ماگلتيهاش..غاتجي مسووسة \"نفخ بتوتر وخالد \nضحك\" تاواش كلمة وحدة غلباتك هاااي هااي\n\n\nبلال:تسحابني بحالك طالق الضوبيرمان انا فين عمري گلتها حتا بالضحك.. را صعيبة ابنادم\n\n\nخالدد:: وادابة ماشي بحال دوك المرات راه الحب الحقييقي هادا الحب \nالحقيقي..انا بعدا ماتفهمتيش ليا واش مك وباك الحب غامشتت ليهم الحب فالدار\n واكايتشقلمو قداامك، جيتي تال كلمة وحدة وخفتي\n\n\nجرو من الكور مخنزر: اجااب مي للهضة\n\n\nوسع عينيه: غااكلت غاااكلت اخويا بلال افتراضا فقط خالتي على الراس والعين\n\n\nدفعو ورجع ضهرو للكرسي كايخمم: والبلاصة فين غاندير هادشي؟\n\n\nرد كايقاد الكاميجة: البلاصة عطا الله..فكر فحريرتك مع هاد الكلمة\n\n\nتنهد بصوت مسموع تايفكر وخالد جر عندو القهوة شرب منها ورجع قال\n\n\nخالد: اوالله اصاحبي لا ساهلة هانتا هانتا..كانبغييك..كانغيييك \"ضار عند واحد السرباية\" ختي اجي نگولك\n\n\nخنزر فيه بحدة: بلا بسالة البرهوش داك الزعتر ماديروش وانا كاين\n\n\nخالد: ياسيدي بلاتي غانشرحو لك\n\n\nالسرباية: شحب الخاطر اسيدي\n\n\nخالد: كانبغييك اختي كانبغيييك\n\n\nصرفقاتو تاضار: قليل الادب\n\n\nبلال شد الضحكة وخالد شد حنكو وشاف فيها غادة: اهانية هانية والله تاهانية\n\n\nيتبع..."
  },
  {
    "id": "7",
    "title": "أبو عائشة الجزء الثامن",
    "desc": "\nبلال زير فمو كايضحك وخالد بسم بروح رياضية وقال: اهانية والله راه الحياة كلها محاولات الواعرة هي انك متستسلمش من اول رفض \n\n\nرد: ههههه شناهية؟\n\n\nخالد: هادا راه هو الدرس التاني اصاحبي..لنفترض دابة گلتي ليها كانبغيك.. وهي خنزرات وگالت لك انا لا.\n\nااش غادير!\n\n\nجمع الضحكة وفيساع خنزر فيه بشوفات ديال القتيلة: خالد..كاتقلب عليا نقبرك\n\n\nخالد: وادابة خلينا فاللوجيك اصاحبي حط گااع الاحتمالات قدامك بلش ماتصدمش من بعد\n\n\nبلال: ديك الساعة حفر قبرك حسن لك.. قلب عليا هاد السوجي الله يرحم باك ولا غانقلب وجهي\n\n\nخالد: لا لا لا غاابقا هاكاك حسن\n\n\nهز القهوة كايشرب منها وبلال وضور وجهو للجنب كايفكر ومع دماغو \nكايبلاني..والى كانت هي مكاتبغيهش؟..والى أول حب ليه كسر قلبو اللي بدا \nليها كاينبض؟..الى كانت اصلا مشايفاهش كفارس أحلامها؟\n\nتنهد وهضرة خالد كتاكل فيه وتهيج نارو..ندم حتا جبد معاه الموضوع وحتا سمح \nليه يزرع الشك داخلو..طلع فيه شوفة مخنزرة وهو تايشرب القهوة\n\n\nخالد: مالك\n\n\nبلال: ندمت تادويتك حق الرب\n\n\nخالد: اهانية هانية تمشي عايشة تجي نهى تمشي نهى تجي سكينة تمشي سكينة تجي \nمريم، هاانية والله \"شاف واحد البنت دايزة وبس بس عليها تاضارت وبسم ليها \nقائل\" كانبغيييك\n\n\nخرج ليه راجلها من الجنب صلع قد السلوم وعريض عرض الباب جامع التخنزيرة حتا قالو حجبانو باراكة: نعاام الخااوة شگلتي\n\n\nهبط قلبو بين رجليه بالخلعة وبدا يتمتم: ه ها ل لا لا و والو اخويا ا الله ينوركم ماشاء الله موااتيين\n\n\nجا شوق عليه: تابحالا سمعتك گلتي لمراتي كانبغبيك ولا؟ \"شاف فمرتو بنص عين\" قووودي نتي للطوموبيل انا\n\n\nتعوجات بميوعة ومشات مخليا خالد غايبول فسروالو وبلال حاضي الفيلم \nباستمتاع: ل لا لا اخويا ر را والله ماهاكاك \"شاف فبلال بغا يكبي\" خويا \nبلال اعتق عتق\n\n\nناض بهدوءهز الكونطاكك والطيلي: تهلا الخاوة، على الله تبدا تزير\n\n\nخالد: ا الا اااجي لاااا\n\n\nالراجل: داابة غاانتفاهمو\n\n\nباس ليه كتفو كايترعد: اللله يرحم بيها الواليدين اخويا رانا غايتيم عدي \nليتاما ومرا غامسيكينة مقطوعة من شجرة ومي با مراض بالسكر وخالتي طاحت من \nالطروازيام وجدا فيها بوتفااف اناااا اللي كانقووم بيهم كاامليين \n\n\nالراجل: دابة ااانا تبسل ليا على مرااتي \"جرو وعطاه براس تاطاح \n\n\nخالد: اااي شكون طفا الضووو\n\n\n\nطلعات هنية داقة باب بيتها بهدوء وقالت:\n\nعايشة..ياتي نعستي؟\n\n\nتسنات شوية وحلات عائشة بعينين حومر من بالبكا حمرين هوما يخرجو عينيها وبهلع قالت\n\n\nهنية: هااويلي مالك\n\n\nردت بأسى: والو..با جا\n\n\nردت: منعرف ليه..كتي كاتبكي الزغبية\n\n\nبنفي قالت: لا امي غير ضروني عينيا\n\n\nميقات: ممم ضروك عينيك..شتي داك باك مازااال يخرج لك العقل كيما خرجو ليا..زيدي تتغداي زيدي راك غادة للمدراسة\n\n\nتبعاتها نازلين وقالت: مقارياش العشية\n\n\nهنية: شعلك هاداك\n\n\nدخلات هنية للكوزينة توجد للغدا وهي دازت للاڤابو اللي مقابل معاها غسلات \nفيه عينيها حتا بردو شوية ومسحاتهم عاد دخلات للصالون.. لقات الزوبير مكمش \nفالقنت ساقل وخايف غاوحدو لكن سرعانما فرنس مللي شافها وبسمو ملامحو\n\n\nالزوبير: عايشة..اتي ماشناكش النهار كولو واخة ساكنين فدار وحدة كخكخكخكخ\n\n\nگلسات كاطلع فيه: نتا باقي ممشيتيش فحالك\n\n\nالزوبير: عليا بليمين ابنت خالتي هنية لاحطو المضاوي على رقبتي وگالو ليا سييير بيحالاتك لخيمتكم\n\n\nبطنز: ياااك\n\n\nالزوبير: اييه وانا گلت لااا..فينما كاانت عايشة ..انكوووون\n\n\nبقلة صبر وتحت سنانها قالت: عااائشة\n\n\nكركر: اتي كيف كيف كخكخكخكخ\n\n\nقلبات عينيها وبخفوت نطقات: يااربي الصبر الصبر\n\n\nسكت كايضور عينيه بارتباك ورجع شاف فيها: عايشة \"خنزرات وبتصحيح تمتم\" ع عائشة\n\n\nعائشة: شكاين\n\n\nالزوبير: بغيت نسولك ولايني ماتقلقيش مني رانا عارف التربية والاصول كيدايرين ولكن الشيطان ولد الحرام غرار\n\n\nعائشة: هضر شنو؟\n\n\nالزوبير: داك الدري اللي كنا عدهم البارح..داك اللي وصلنا حتال الباب\n\n\nفالبلاصة قوصات حجبانها: مالو\n\n\nتمتم بتوتر وقال: ت ب بيناتكم شي حاجة ولا حاط عليك العين؟\n\n\n\nزادو قواصو حجبانها حتا خلعاتو: نعام نعاامظ \n\n\nبسم بزز: لا لا لا ا انا م ماتفهمينيش غلط غافضول ابنت خالتي هنية وصافي\n\n\nخرجاتهم فيه: نتا راه لسانك عوااج كتر ماهو عوج وكاتسنا اللي يرطبو ليك\n\n\nالزوبير: الااا ياعايشة متفهمينيش غلط غااسولت وصافي\n\n\nعائشة: ايوا حتا يجي با وگوليه هاد للهضرة\n\n\nصفار وركابيه فشلو: لا لا لا اعايشة شوصلنا لعمي بوبكر الله يخلي ليه \nصحيحتو لاش نصدعوه بهاد التخربيق لاااش انا غااسولت وعليا بليمين لاعاود \nسولتك على شي حاجة\n\n\nصغرات عينيها مخنزرة وضورات وجهها عليه..شوية وبفضول شافت فيه وقالت: علاش بعدا سولتي\n\n\nهز ايديه: غاسولت\n\n\nغوتات تاقفزاتو: وتااادوي\n\n\nالزوبير: ح حيت السيد قجني تاخرجو عينيا هاكي شوفي رقبتي كي ردها\n\n\nحققات بآتار حمرين فعنقو وقالت: وعلاش هادشي\n\n\nالزوبير: وااالو..گلت ليه جاي ناويك للحلال من عند عمي بوبكر..عاتاقجني وگالك نهار نجبدك على فمي غايقتلني\n\n\nهزات عليه صبعها: ونهاار مازال تجبدني على فمك غانحرقك انااا قبل منهم فهمتي ؟ يخخخ\n\nناضت فحالاتها للكوزينة وخلات عينيه متبعينها حتا غبرات وبسم: التخنزيرة ومعامن جات كخكخكخكخ على عويشتي\n\n\n...\n\nتحل الباب ودخل بوبكر هاز ميكات ديال الديسير وساشية كبيرة مسدودة حطها حدا باب الكوزينة والشي لاخر دخل وحطو ليهم فوق الپوطاجي وقال\n\n\nبوبكر: هاشي بركة تاع الديسير غسلوها لينا\n\n\nناضت ليها عائشة: واخا ابا\n\n\nخرج كايستغفر ويجر الفوقية من لتحت باش ينصلها وصل لجيهة الصالون وخرج عينيه فاش شافو گالس قبالتو جامع ايديه ورجليه ومبسم بارتباك\n\n\nالزوبير: عمي لاباس\n\n\nطلع راسو كايدعي: ياااربي ..يااااربي رالصبر ليه حد، ياااربي لاقتلت شي حد \nغفر ليا يااسيدي ربي \" تم غادي ليه نصل ديك الجلابة وسيفطها ليه للوجه حتا \nنقز\"\n\n\nالزوبير: اااي اعمي صبر غانشرح ليك\n\n\nوصل قدامو مغدد ماكرهش يغززو بين سنانو: يااعليا بليميين تانتا ياولد الحرااام كاتقلب عليا نفگس ليك عينييييك..اش گلت انا ااش گلت\n\n\nالزوبير: و واوالله اعمي مانا راخالتي هنية...\n\n\nقاطعاتو هنية: ايييه انا اللي گلت ليه يبقا \"ضار ليها بوبكر وهي دارت ايديها على خصرها مطلعة حاجب\" شي موشكييل تسالو شي حاجة\n\n\n\nوسع عينيه: يااااك\n\n\nخرجاتهم بتحدي: اييييه\n\n\nبوبكر: سااايرة تتعاندي معايا دروك عاين باااين\n\n\nهنية: الدري انا اللي جتو انا اللي نردو مانخلييهش يمشي وحدوو فالطرييق\n\n\nعوج وجهو وعائشة خرجات عندهم كاتجري \n\n\nبوبكر: اييييه مومو گغا هوا مايعرفش يرجع وحدو..الااالة هادي دااري نخلي فيها اللي بغيت ونخررط اللي بغيت كاتسمعي\n\n\nهنية: ياااك ابوبكر..كاتجري عليا دابة ياااك \"ضارت لعند عائشة\" سمعتييه اش گاال يااك شااهدة\n\n\nهز صبعو: انااا ماااادويتش تي، ماتقولينيش شي حاجة ماگلتهاااش وتي كاديري غاالي فراسك تسحابي راسك ماعدك راااجل\n\n\nخرجات عينيها بسم: اييه سي پا طوون شواا\n\n\nعائشة شدات الضحكة وهو زاد كشكش مللي مافهمهاش وبدا يتهز ويتحط: الالة \nالشوار شوااااري والحكاام حكاامي واخا تگووليها بالبرطقيزييية..النهاار \nاللول فاش كنا جايين بديت نطلب ونزااوب باش تجي معانا وتي شدرتي؟ \" قلبات \nوجهها كاتعوجو وهو كمل\"بديتي عليا لا مانسخااش بخيمتي..مانسخاش \nبجاراتي..مانسخااش يدواااري ..وداابة عااااد حلات لك المدينة ومع من ؟ مع \nعاد عشينة الشفنج\n\n\nالزوبير تخبا كتر وراه وكون صاب الحيط يتحل ويدخل فيه ..\n\n\nهنية: اييه حلااات ليا وعاجباااني تا سوقك\n\n\nبوبكر: مزياان مزياان هادشي اهنية واقيدي عدك قيدي\n\n\nضار خرج فحالاتو ينزل ساعا شاف راسو لابس غير سروال قندريسي ونص كم هو يضرب الضورة وطلع للسطح يبرد والهجايج كايطلعو ليه\n\n\nعائشة: امي بردو شوية السوق واه\n\n\nنهضات فيها: بنت لك غاانا هو ماشتيهش \n\n\nعائشة: واصافي امي نتي مولات العقل راكي عارفاه دغيا تايتعصب..انا غادة \nندوي معاه الى كان الفوق وفاش ينزل بردي العافية وماتتراديش معاه.. واخا\n\n\nهزات كتافها مخنزرة وعائشة تنهدات وخرجات طالعة للسطح ديال دارهم..خلاتها \nمصغرة عينيها بالغدايد وتتخمم: لا لا لا انا خاصني نجوج الدرية بكري ونردو \nللدوار هاد العيشة فبلاد الفاساد ماامسلكانيش\n\n\nالزوبير: دابا انا نمشي ولا مانمشيش؟\n\n\nخنزرات فيه وضارت للكوزينة تسگي الغدا ..رجع تحل الباب دخلات منو عائشة \nووراها بوبكر هاز نيفو الفوق والارض ماقاداهش، زادت هنية حتا هي خرجات هازة\n گصعة كسكسو وحطاتها على الطبلة مطلعة نيفها كتر وگالت ليه ماتعرفش..\n\nتجمعو كاملين عليها ساكتين شي مكايدوي مع شي وعينين هنية وبوبكر فاش تايتلاقاو كاتبدا العافية والنار والقرطاس يتطاير\n\n\n\nالشمس غربات وبدا الليل على الدنيا يخيم\n\n\nوعلى مكتبها البسيط جنب الحائط جالسة عائشة.. شاعلة ضو فيوز صغير كاتحفظ \nبيه قدامها كتاب محلول وهي ممسوقاش ليه ساهية قدامها يدها على حنكها \nوتنهيدات حصرة كايخرو من اعماقها\n\n..شافت جيهة التيليفون بغات تبكي وقالت: كون راهم بداااو الحفلة \" تغبنات \" يخ على زهري العوج يخخخ\n\n\nتدق الباب ومسحات عينيها بالزربة: دخل\n\n\nتحل وبان وجه بوبكر مبسم: ندخل؟\n\n\nردت: ههه زيد ابا \n\n\nدخل و ايديه وراه شاف فالكتاب محلول وبرضى قال: الله يرضي عليك ابنتي قراي باش تجي تي اللولة\n\n\nحركات راسها تتفرك ايديها وعينيها تايدورو: امين\n\n\nبوبكر: احم احم.. جبت لك معايا واحد الحاجة \n\n\nباستغراب: ليا انا؟\n\n\nبوبكر: ايه وعلاه انا شحال من عويشة عندي\n\n\nضحكات: عاائشة اباابااا عاائشة\n\n\nبوبكر:واايه \" مد ليها ميكا مسدودة حلاتها بسعادة وحلات عينيها معاها\"\n\n\nعائشة: مونطو ههه\n\n\nبوبكر: و اللون بيض عارفو تايعجبك\n\n\nبهدوء ناضت باست ليه ايدو ممتنة وقالت بابتسامة: شكرا ابا عجبني بزاف..غدا مع الصباح غانلبسو \n\n\nبوبكر: ولبسيه هاد العشية نيت\n\n\nبطنز: نلبسو فالدار؟ ههه\n\n\nبوبكر: لبسيه فاش تكوني غادة لديك الحفلة مع خالتك هيام رالبرد دابة ابنتي باغة تمرضي\n\n\nحلات عينيها بعدم تصديق: غاتخليني نمشي؟ \n\n\nحرك راسو ونقزات عنقاتو كاضحك بسعادة: شكرا ابا شكرا بزااف\n\n\nطبطب على راسها بهدوء وفوجهو منزاعج وممرتاحش : الله يرضي علك ابنتي..سيري لبسي حوايجك انا غانخدم الطوموبيل باش نوصلكم\n\n\nضحكات: وااخا \n\nباست راسو ومشات لپلاكارها كاتجري وتقلب على شنو تلبس وأي كسوة تختار وبوبكر خرج قبل مايرجع فكلامو ويدير بناقص\n\n\nحتا وقع الاختيار على وحدة بنية خفيفة بالكم وحد الركبة.. مع سانتور فضية كاتزين الخصر \n\nعجباتها وعينيها بالفرحة برقو وبسرعة بدات تغير وتقاد من هنا وهنا\n\n\n\nوجدات وجهزات وتقادات والكسوة غير عليها تواتات كأنوا على فصالتها تفصلات\n\n\nطلقات شعرها مسرح وهزات گلوص وردي حلاتو ديرو ساعة تفكرات سي بوبكر غادي \nغير ينغصها عليها وهو ماقبل غير بستة وستين كشيفة..هي تسدو ورداتو بلاصتو \nمكتافية بشنيفاتها الورديين من عند الله\n\n\nضارت لساك اسود بسلسة طويلة هزاتو وهزات سبيبيط اسود پلا جات هي هاديك والكسوة كاتفرفر معاها مكملة صورة البساطة والاناقة \n\n\nنزلات لتحت كاتقلب بعينيها على باها قشعاتها هنية اللي گالسة قدام التلفازة وببهطة بدات طلع فيها وتهبط والبسمة على وجهها كاتوساع\n\n\nهنية: ياااسعدي ويافرحي يانا والدة الزيين\n\n\nضحكات بسعادة كاتتحرك: كي جيتك\n\n\nردت ضاحكة: كي النجيمة يابنتي مزيناااتك\n\n\nكاتشوف فالكسوة: ولكن ياكما الكسوة قصيرة بزاف؟\n\n\nهنية: راها فاتت لركبة اويلي تي باغاها تتجرجر لك فلارض..بلاتي نوض نفوسخك لايضربوك بالعين فديك الحفلة\n\n\nحلات عينيها: لالا لا مزرووبة امي بسلامة\n\n\nنزلات تاطير لتحت لقات باها عاد بغا يطلع والدم طالع ليه غاوحدو: اش هاد التعطيلة أو\n\n\nرمشات فيه: سمح ليا ابا..يالله نمشيو\n\n\nشاف فيها من الفوق للتحت وقال: فيناهو المونطو تاعك\n\n\nعائشة: ا ا نسيتو ولكن بلاش منو مافياش البرد\n\n\nبوبكر: اسيري گالا مافياش البرد تاترجعي شاداااك الكحة ديك الساعة بداي دمعي..عيطي على المرا تنزل وانا غادي نجيبو لك يالله\n\n\nطلع وخلا عينيها بصدمة خارجين..هيام كيغادير معاها ومع الكدبة اللي كدبو بجوج\n\nحشومة تديها بزز لحفلة مكاتعرف فيها حد\n\n\nضارت تشوف ياكما نازل ومشات كادق بسرعة وتقفقف.. كادق ودق دقان مجهد حتا تحل بالجهد: خالتي هي..\n\nسدات فمها فاش لقات بلال اللي قدامها مخنزر.. طلع حاجب كايسكانيها بعينيه والبسمة فيهم بدات ترسم وتوضاح\n\n\nبلال: مسا الخير \"غمزها ببسمة جدابة سالبة ليه العقل وهي نفخات\"' شت الگمرة نازلة عندي حتا للباب هادا كولو زهر\n\n\nعائشة: هاد العنب عدك طااب وخماج ولا زبيب \n\n\nرد مبسم: انا اللي وليت ريب ارييب فاش شفتك، والله وماسمحت لك على اللي دايرة فيا ابنت بوبكر لالقاو فين يدفنوك\n\n\nعائشة: يدفنوك تاانييت وبقا مگاابلني يخخخ\n\n\nرد: غادة لشي بلاصة ولا كيفاش\n\n\nعائشة:كلم ليا مك ماعنديش لك الوقت\n\n\n\nطلع حاجب: الوقت الى مكانش ليا لمن غاتعطيه..داك بوبريص لي جابت مك\n\n\nعوجات وجها :شوف شكون كايدوي سكت لايسمعك حشومة تعيب الخلق حشومة\n\n\nجمع البسمة: كيفاش..هو باقي ساكن معاكم؟\n\n\nميقات: باااقي \n\n\nخنزر بحدة وخرج ليها: وعلااااااش\n\n\nخلعها حتا رجعات اللور: اويلي على علاش مالو اخويا باارك على قلبك راه دارنا هااديك\n\n\nغوت بحر جهدو: داااركم الالة ياااك \"شافت وراها مخلوعا من غواتو وصوتو مع \nالسقيل فالدرب كايبان مجهد\" گوولي عاااجبك السي الخطييب يسكن معاكم فسقف \nواحد يصبح ويمسي عليك..عااااجبك غيير گوولي\n\n\nعائشة: اوويلي واش مشااربش دوااك عوتاني\n\n\nرد مقرب ليها وهي تتبعد: شاارب المراار لديلمي، دابة هادااك لقيتي فيه \nمواصفااتك هااداك خرييوة حسن مني داابة؟ شمن موااصفات هاااادو شنووو فيييه \nدوي\n\n\nبغات تبكي من الفقصة: واش تا مريض اينا مواصفات تااني..كاالي انا الي جبتو\n\n\nبلال: يااااك، وهانا طالع نهبط دييللمو الى مافرعت الز**** بوه راه انا ولد الطييط\n\n\nشداتو بزز وهو كايغلي: ااويلي غادير ليا الشوووهة مع باااا\n\n\nنكيف گالتها وقبل مايرد نزل عندهم بوبكر كايجري محرجر معاه داك المونطو ديالها \n\n\nلقا بلال وجهو بالاعصاب حمر وعايشة شادة يديها كاتقفقف هو يخنزر: ااويلي مالكم\n\n\nبلال بلا مقدمات جا ليه: هااداك بناادم شنو باقي كايدير الفوووق ءءء\n\n\nخنزر فاش تفكروو وبدا يغوت تاهو: هااداك غانزل على طاسيلتو بشي مقدة للراس هو سباابي للحبس\n\n\nرد: الحبس اناا اللي غاندخل ليه الى ماغبرش كماارتو من هااد الدرب \"عائشة \nحلات عينيها و فمها مافهمات فيهم والو دور تشوف فهادا وتشوف فلاخر\" غدا ولا\n بعدوو دوك الكلاااب اللي كانو طامعين فيها غايبداو طالعين عندك واااحد \nوااحد ديك الساعة المجزرة غاتنووض اقسم بالله\n\n\nتخلع بوبكر وبدا يترعد بالعاصاب: غدا عليا بليمين ومامشاا تانهبطو ليك \nونهبط ورايا الزرواطة.. بغيتك تسيفطو لدوارهم مشروط العضم الصحيح مافيهش \nباش يكوون لباباهم عبرة عمرهم يدورو لجيهة بنتي\n\n\nضار بلال كايفور وگلسة الزوبير معاهم كاتزيد تزند فيه العافية..شاف فعائشة \nمصغر عينيه والشك غاياكلو, رمشات فيه بتوتر وشوفاتو ليها مصافيينش قدام \nباها\n\n\nعائشة: م مالك تتشوف فيا\n\n\nشاف فيه بوبكر وهو قال بحدة: نتي شنو كاتگولي فهادشي..عاجباك ديك البركة اللي داير عندكم فالدار فرحانة بيها؟\n\n\n\nضار ليه بوبكر مصدوم والهلع راكبو: تااا ا اش سااير تگووول \"شاف فعائشة\" عااايشة\n\n\nنقزات مبهوطة تتشوفهم بجوج مخنزرين فيها وعاطينها القنابل بنظراتهم تابدات تقفقف والكلام هرب ليها\n\n\nبلال: يالله دوي\n\n\nعائشة: و و والله مابصح ابا وحق الله مابصح\n\n\nبوبكر: دااك ولد الحرام يااكما فايت هضر معاك\n\n\nخنزر بلال كايتسنا كلامها اللي ممكن يريحو وهي زادت خرجان عينيها: وااش ابا\n هبلتي بغيتي نفوت فيه شي دقة تنعسو مايفيق..انا برااسي باغاه يمشي فحاالو \nوعمررو يرجع \" خنزرات فبلال\" حييت ماعدي مااندير بالباشاار باراكة عليا \nغاابويا الله يطول ليا فعمرو ماباغة طياب العنب..والا وكاالو\n\n\nبلال طلع حاجبو مزياان وبوبكر عجبو الحال وبرضى غوت: اللله يرضي عليك هاادي\n هي بنتي اللي تانعرف..مزياان تبارك الله تاداك ولسيسة يبغيوه الناس جامع \nتاراسو بقات ليه غابنتي\n\n\nردت بميوعة: بصح ابااا الى كان غير على الزواج انا بغيت ليهم القطيعة\" رجعات شافت فيه مخنزرة\" كاااملين جملة\n\n\nبوبكر: الله يرضي عليك ابنتي هااكا نبغيك الرضا..انا غاادي نخدم الطاموبيل ابنيتي الله ينجحك ..\n\n\nضار كايبرگمغادي يخدم سيارتو بعصبية من جيهة الزوبير، بغات تمشي وراه هو \nيوقف ليها فالطريق كايفرس سنانو شافت فباها بحدر وتحت سنانها قالت: حيد من \nالطرييق غايشوفك با\n\n\nرد بخفوت: كاتحشي ليا الهضرة دابة\n\n\nبسم قالت: عندي گود و انا غير دويت.. جات قدك ..لبسها\n\n\nشمر بنيفو وضار طل على بوبكر اللي ركب عاطيهم بالضهر ورجع شاف فيها مغدد: عرفتي شنو\n\n\nبتحدي: شنووو\n\n\nخشا يدو فخلات شعرها وجرها عندو بقبلة عنيفة جياشة نفضات قلبها لبرا وخرجو \nعينيها وهو كايضور على شفايفها بجميع الاتجاهات حتا كلاه اكل وريقو على \nريقها مخلط ماساخي يحيد وبصعوبة بعد كاينهج بوتيرة بطيئة وهي مصدومة تترمش \nببهضة\n\n\nوصدرو طالع نازل قال بعصبية: ياك شفتي غير نتي..يانديك..يالموت تديك\n\n\nخرج بوبكر من سيارتو بتخنزيرة وعيط: وااعايشة\n\n\nتنفصات فبلاصتها والكلام حلف لاخرج ليها وفمعا تايتمتم..فحين بلال ببسمة \nخفيفة نيم فيها عينيه وقال بهمس: مال الحبيبة مصدومة..نزيدو وحدة خرا قدام \nباك باش تفيقي\n\n\nدازت فيه فالبلاصة سارطة لسانها وقاطعة النفس، حناكها حمارو وسخنو وكيف وصلات قدام بوبكر قال كايحقق فوجهها: اتي مالك حماريتي؟\n\n\n\nسرطات ريقها بصعوبة وبزز نطقات: ل ل لبرد ابا\n\n\nرد: طلعي طلعي لايسوطك وتصبحي مريضة\n\nطلعي دغيا\n\n\nوداشي اللي دارت طلعات بلا مادور وراها والتبوريشة شاداها من صبعها \nالصغير..ديمارا بوبكر وبالبعصبية اللي كانت فيه نسا مايسول على هيام..خدا \nغير العنوان وساق تا وصلها لفيلا خارج المدينة كاتسمع منها المزيكة من فين \nوفين تما حجبانو تعقدو وخنزرو\n\n\nعائشة طلات شوية وخدودها باقين حومر وبوبكر الموسيقى دراتو فودنيه تاحبس وقال: ياتي هنا فين كايينة الحفلة\n\n\nضارت عندو: ا اه ابا..حتا خالتي هيام غاتكون لداخل معاهم\n\n\nرد: الله يفكرنا فالشهادة نسيتها گاع\n\n\nحلات الباب نزلات وحتا هو وراها لكن وقفات ليه مزيرة على ساكها وقالت:بلا \nمانعدبك حتال تما مهم انا داخلة عندهم فاش نقرب نخرج غانصولي علك واخا\n\n\nبقلق قرن حجبانو ورد: واخا.. سيري انا واقفف هنا تادخلي\n\n\nعائشة: واخا ابا\n\n\nضارت غادة بالزربة حتال باب الڤيلا ودقات..حلات ليها كريمة اللي لابسة غوب \nنوار طويلة بلا ايدين كيف شافتها بسمات بسعادة وغوتات حالة ايديها: زاارتنا\n البراااكة يالالة هههه\n\n\nعنقاتها: الله يبارك فيك ههه\n\n\nطلعات عينيها ولقات لوبكر مغوبش حاضيهم..هزات ليه ايدها بابتسامة وحتا ها \nحرك راسو عاد دخلات سادة الباب وعائشة كاتصوف فالجو وتسرح عينيها\n\n\nكريمة: مرحبا بييك ازين ههه\n\n.هنا كاينين غير البنات، شي بعضين من الفاميلة وصحاباتي والشي لاخر صحابات بنت خالتي\n\n\nشافت فيها: هادشي غزال هه\n\n\nكريمة: هههه ميغسي..ولكن قوة الهاراج مكانحملش هاكة مي هوما بغاو\n\n\nكاتشوف فيهم غادات جايات كاين اللي ضاحك واللي كايرقص ضاربات غير القصير \nوالسراول مطرطقين عليهم هي وكريمة الوحيدات اللي ساترات فيهم \n\n\nعائشة: بصح كاين الصداع\n\n\nكريمة: ياسر غايجي ليا واحد الشوية وبغيت ندويو تاني بجوج هههه نمشيو للجردة\n\n\nعائشة: هههه يالله حسن\n\n\n\nضار بعدما دخلات وزع عينيه على جوانب الڤيلا بعينين حادين واللي فيه \nممهنيه..عمرو خلاها تمشي لشي مكان بوحدها ودابة فاش خلاها ولا الشيطان \nالوسواس كلا مرة فعقلو كايخبر كلا خطرة وشنو كايگول ليه\n\n\nبقا فترة قدام سيارتو واقف ايديه ورا ضهرو، صونا ليه التيليفون جبدو قرا السمية وبجدية جاوب\n\n\nبوبكر: الو السي عبد العزيز\n\n\nرد: لاباس اسي بوبكر بيخير \n\n\nبوبكر: الحمد لله اسيدي تا شنو خبارك كيدايرين مالين الدار\n\n\nعبد العزيز: الحمد لله اسيدي..بغيت ندوي معاك على المقهى الى كان ممكن\n\n\nخنزر: ايه اسيدي هضر\n\n\n.....\n\n\nعائشة: شفتي بعدا..ربي عوضك بخير منو وجاب لك فطريقك اللي يستاهلك بصح\n\n\nكريمة بامتنان شدات فيدها وهوما فالجردة باركات: ربي يخليك اعائشة..عندك \nالحق وفعلا ياسر ممنوش جوج ،واخا كلشي عمرو هانني ولا قاس كرامتي..ديك \nالمرة دوينا ودرت بنصيحتك عاودت ليه كلشي بلا كدوب..تما فين حلفت مانبقا \nنخبي عليه شي حاجة\n\n\nردت ببسمة: أفضل ليك ..ايمتا العرس بعدا هههه\n\n\nضحكات وقالت: باااقي الحال ازين اغلبية حتال الصيف الجاي بينما رجعو واليديه وفاميلتو من الخاريج..حيت كلهم فبيلجيكا\n\n\nعائشة: الله يفرحك ياربي أمين \n\n\nكريمة: هههه ربي يخليك...ايوا ونتي \n\n\nغمزاتها وخدود عائشة حمارو: م مالي انا\n\n\nطلعات حاجب: اااي هااي هااي على الحمورية فالخدووود ههه هي طحتي فشي حد اشنيولة\n\n\nغوبشات فلحظة: شنو شنو ..هاادشي اللي بقا ليا غابوبنات نتربط فيه\n\n\nكريمة: شكون هاد بو بنات هههه\n\n\nحلات عينيها: گلت بوبناات؟\n\n\nكريمة: اه ههههه .. بلاتي تيليفوني كايصوني \"جبداتو وقالت ببسمة\" هادا ياسر اللي جا غانمشي نشوفو شوية ونرجع\n\n\nحركات راسها كاترد شعرها اللور: سيري انا غانبقا گالسة هنا\n\n\nكريمة: دخلي عند البنات إلى بغيتي\n\n\nعائشة: واخا شوية ونمشي\n\n\nكريمة: مغانتعطلش عليك\n\n\nمشات كريمة وبقات هي باركة وكاتشوف فخصلة الما قدامها بسهوة وحجبانها \nمقرونين تاقالت: وراه كايبغي وحدة خرا وناعس معاها گااع \"تفكرات البوسة \nوقفزات من بلاصتها كادور عينيها هنا ولهيه وتبرد الحرارة اللي \nطلعاتها..صونا تيليفونها فالساك حلاتو وكيف جبداتو وسعات عينيها والرجفة \nشداتها\n\n\n.....\n\nتنهد بوبكر بأسى وقال: واخا اسيدي مكاين باس فيها خير\n\n\nعبد العزيز: الله يعاون\n\n\n..قطع مهموم وضار يطلع لسيارتو ..سد الباب وقبل مايديماري لمح المونطو \nتاعها محطوط فالكرسي اللور ضار ليهمغوبش هزو وقال: اتا هادي نساتو\n\n\n..نزل هازو فيدو وغادي للباب ايديه وراه كالعادة..دق بدوك الخباطات اللي \nيكساب تحل الباب فالبلاصة من طرف بنت لابسة كسوة قسيرة وطن تاع المكياج \nشافها هو يخنزر مخنرج عينيه بعدم تصديق وهي بميوعة قالت: بون صواغ\n\n\nجات بنت خرا نفس اللبس كاتشوف فيه باستغراب: شكون هادا افدوى\n\n\nفدوى: جسي پا يمكن تالف فالعنوان\n\n\nزاد خرج عينيه وهو كايشوف هاوحدة غادة هالخرا جاية وتاوحدة ماتحمر الوجه تابانت التالتة لقاتهم حاضينو وقالت: هادا شكون\n\n\nنطق بغضب اخيرا كايقلب على عائشة وقال: مزيااان تباارك الله لاهيلا \nمزياااان \"غوت حتا قفزهم بتلاتة\" اااش هاد المسخ .. هاادا لبس الالياااتي \nهاادا هو اللبس اللي بنات ديورهم تايلبسوه\n\n\nضارت شافت فصاحبتها بخفوت: هادا واش حمق\n\n\nغوت: دووزي هوك الله يقلل حياااك..زيدو قدااامي ياالله\n\n\n\nحطات التيليفون متوترة بوحدها وكاتشوفو كايتاصل بيها من الفايس اللي بقا \nشاعل ..عظات شفايفها تتبرگم وسميتو فشاشة الهاتف تتخلي قلبها يدق بوتيرة \nسريعة: كوم غاطفيتو اووف\n\n\nقطع ورجع صونا مرة خرا هزاتو كاتقوي نفسها وفتحات الخط بصوت مرتاجف قالت: ا الو\n\n\nرد بهدوء: لالة زهيرو..مالك متتجاوبيش\n\n\nخنزرات وقلبها من هاد الإسم تقصح: ممسالياش..شنو بغيتي\n\n\nبلال: بشوية عليك مالك معصبة غير بوحدك..بغيت غير نتشاور معاك\n\n\nردت: ممعصباش اخويا غير ارتاح\n\n\nرد: واخا اللي بغيتي \" حك رقبتو كاينحنح وقال\" بغيتك، تعاونيني فشي حاجة\n\n\nغوبشات مستغربة: نعاونك أنا؟ فاش\n\n\nبلال: گلت نتي بنت وغاتفهمبني كتر..بغيت ندير مفاجأة لواحد البنت وبغيت رأيك فيها\n\n\nتنفض قلبها حتا حساتو طاح وحلات عينيها قاطعة النفس والبكية بغات تشدها\n\n\nبلال: زهور؟\n\n\nعائشة: ش شنو \"سرطات ىيقها كاترجف وقالت بزز\" انا ماشي سوفي.. سير عندها هي تعااونك\n\n\nبلال: المفاجأة مكاتقالش ولا لا\n\n\nبغصة فحلقها قالت: وعلاش باغي دير ليها مفاجأة..هاد البنت هي اللي گلتي ليا كاتبغيها ياك\n\n\nحرك راسو مبسم وصوتها المرجوف كايضرب فودنيه: آه هي هادي..بغيت نعتارف ليها ..وماعرفتش شنو غايعجبها وشنو لا\n\n\nسكتات مزيرة يدها وملامحها باكية مرتاجفين شفايفها: دير ليها اللي بغيتي \n\n\nبلال: المشكل هي ماشي بحال گاع البنات..هي مبدلة عليهم ومابحالها حد..\n\n\nتكبلت عليه والبكية نزلات ليها: مللي ماابحالها حد وكاتبغيييها علااااش كاتخوونها وضحك على بناات الناااس علاااش.. علااااااش هءهؤهء\n\n\nقطلعات والدموع كايهبطو بلوكاتو فالبلاصة وگلسات كاتبكي وترجف وداخلها \nمضرور ومزير..مسحاتهم بالزربة وجمعات ساكها وناضت فحالها تتبرد راسها \nومانعة دموعها ينزلو حتا وسلات لصالون الڤيلا ووقفات مصدومة: باااا\n\n\nسكت مطلع فيها راسو والبنات قدامو باركات كايتسنطو ليه..الموسيقا تقطعات \nوگاع اللي كانت كادير شي حاجة راه سمحات فيها وجات قدام بوبكر بركات وهو \nففوطو بوحدو واخد راحتو..بسم لعائشة وقال: ااجي ابنتي زيدي بركي زيدي\n\n\nجات لفوطوي قدامو وبركات حالة فمها مافاهمة والو وهو شاف فيهم وقال: فين خليناها ابناتي\n\n\n....: باللي البس تاهو اخلاق اعمي بوبكر\n\n\nرد برزانة: ايه الله يفكرنا فالشهاادة.. شتو ناس بكري ابناتي وبنات شحال \nهادي من ساسهم لراسهم تايتغطاو..كاانت البركة فالزواج وكان الجوهر هو اللي \nتليتبغا قبل من اللحم..لحمكم راكم غاتحاسبو عليه، خاصو يعز عليكم وتبغيوه \nكيما تنبغيو شراوطكم وماتبغييو اللي يشوفهم بشوفة ناگصة ولا يزبلو ليكم \nفيه.. كاينة ولا لا\n\n\nعائشة شدات وجهها حشمانة وهوما قالو: كاينة اعمو بوبكر\n\n\nبوبكر: هااا..ايوا علاش تعري وتزيري وتتعوجي.. شتي هاد فرطوطو اللي ديري \nعليه هاااد الحالة هاوجهي هاوجهكم لازدق، راهم ابنااتي مقطريين من زييت \nوحدة والله الى ماصنتو..وزيرتو اللجام..وقاا.يتو الكلام بالعبار \nوالصوااب..لادار ليكم شي حد قيمة وگولو گااالها عمي بوبكر\n\n\nبأسى نطقات وحدة فيهم: ماي بوي فريند اعمو كنا بجوج خمس سنين فالخير خسر عليا كلمة وحدة..گالك غاتجوجو مو\n\n\nخنزر: ويلي ويلي على فطووش ااخر الزماان..ديك فردة مافهمتهاش ابنتي ولايني \nهاد الخليقة بينهم وبين تارجليت غالخيير ..واش اللي تزوجو مو وتزير عليه \nبحال البوطة.. راااجل هادااك..هادا هو اللي غاايربي الولاااد ويقاد الوتااد\n ويزيد بالبلاد..هاادا تعولي عليه هااداا\n\n\n\nعائشة خرجات عينيها فيه الشوهة اون پيرصون انو باها يگلس وسطهم ويخبر عليهم\n خباير العگيزات فحين هوما شافو فبعضياتهم وقالو: كااينة اعمي بوبكر عندك \nالحق\n\n\nرد: ايه..زاايدون توما اااش بغيتو بهاد الراجل اش غاتگجدرو بيه \nگاااع..الرجال راهم غااولاد الحرام \"هز صبعو\" حيدو منهم غاعمكم بوبكر \nماتقبا لهلا يقلب كلهم كلاب كلاب كلاب\n\n\n.....: ولكن اعمي بوبكر والحب\n\n\nخرج فيها عينيه: حبي بااك ..حبي باك ابنتي تدي لاااجر ودخلي للجنة، لاّ \nفطوش باااش غاينفعك يطلع لك غااالسكر ويهبط لك الطونسيو هادشي اللي باغة\n\n\n....:لا اعمي بوبكر\n\n\nبوبكر: ايوا هوكااك..قرااو..وخدمو..وديرو محالاتهم رااسكم ودهوباتكم \nراسكم..لبسو هادشي راااسكم وبوحدكم اللي تشوفوه داك خينة بالسلامة تايخرج \nمن دارهم مگمط مزفت منيين جاتو تايبدا حال فمو ويحنزز.. يستاااهل ؟؟؟\n\n\nردو عليه: لا مايستاهلش\n\n\nبوبكر: هو الرااجل ومتاكديينو غايوقف معاكم فاللي كان حلوة ولا حارة\n\n\nردو: لاا اعمي بوبكر\n\n\nبوبكر: كايديها فيك ويراعي لك بحاال كيما كايراعي لك باك\n\n\nردو: لاا اعمي بوبكر\n\n\nشار بايديه: اييوا..\n\n\nعائشة قاطعاتو بسرعة: ايوا ابا مي كاتصوني خاصنا نمشيو\n\n\n.....: لا اعمي بقا شوية مازال تشرب معانا غير العاصير بعدا\n\n\nناض وقف: هو هادا ابناتي خاصني نمشي..توما ديرو عقلكم دييرو عقلكم دييرو \nعقلكم را الزمان غدار والدنيا لفعة حية..والى شي حد تبرزطتو معاه ومابغاش \nيفرقكم \n\n..غاادورو ليا وتسوخرو اللور\n\n\nعائشة خرجات عينيها: عطيتيهم نمرتك؟\n\n\nحرك راسو: اييه ابنتي ماتعرفي شنو يوقع وهوما غاغشيمات\n\n\nوصلوهم للباب ودازت عندو وحدة وحدة كايبوسو ليه ايدو وهو برضى كايقول: الله\n يرضي عليكم..الله ينجحكم .. الله يرضي عليك ابنتي.. الله يرضي عليك\n\n..يالله الله يعاون ردو البال لراسكم\n\n\nوقفو ماساخياتش كايشوفو فيه غادي وعائشة غادة وراه مفقوصة قربات تبكي\n\n\n....: ضريف بزاف هاد السيد وحنيين، سعدات عائشة بيه\n\n\n......: بصح والله وكلامو كولو موزون\n\n\n....: انا اختي غادة داابة نقربلها مع داك بوركابي ماالي على حالتي من نهار عرفتو وانا كانشري خنشة تاع الدواا\n\n\n....: انا غادة لدارنا عدي الباك اختي هاد العام وبمسبة داك كحل الراس \nمابقيتش مدياها فقرايتي.. حتا من مي عاد ولدات عمري قابلتها، واخا يكون \nساحر ليا ماندير عليه هاد الحالة\n\n\n.....: انا بعدا هاداك اللي عندي ماغاندوي مغانتكلم غاندوز ليه واحد البلوك\n من داكشي الرفيع نخليه فنارو كايتقلا..بغاني مرحبا راه كايعرف باب الدار \nمابغانيش لهلا يقلب\n\n\n.....: هاكا نبغيكم وتانا يدي على يدكم ينعل بو الحب\n\n\n\nتماسا الليل وتناص والنعاس على جفونها وجفونو حلف لازاد ولادق الباب\n\nالسهر زين وليه حلاوة مايعرفوها غير اسياد الليل فهدوء السما المضلمة \nوالنجوم المبرقة..السهير زين وليه حلاوة فاش تتفكر فالحبيب وكايولي ليلك \nعليه داير وعقلك بيه مشغول..\n\nضارت على ضهرها ساهية فالسقف وضار على جنبو كايشوف فالسرجم ديال غرفتها \nالمسدود ساهي ..حب جديد زارهم كايدق الباب ..شاغل بالهم وعلى جفونهم مطير \nالنوم..حب أول مرة يشوفوه..كايخلع وكايفرح..حب محول حياتهم على الطريقة \nاللي كانو بيه عايشين..وراسم ليه طريق مختالفة جديدة\n\n\n\nصبح صباح جديد \n\nصبح فيه بلال حاط ساك ديال السبور كايحط فيه حوايج لاسال وفوطة نقية \n\nتدق الباب وبلا مايضور قال: دخل\n\n\nتحل ووحول ليه عينو لقا مو اللي داخلة بپلاطو ديال الفطور وبسمة خفيفة \n\n\nهيام: گلت مادام مانزلتيش تفطر معانا حسن نطلعو ليك\n\n\nرجع لشغلو وبنبرة جافة قال: مافياش الجوع\n\n\nحطات البلاطو فوق الكوافوز ومشات عندو كاتفرك ايديها: بلال..شوف فيا اولدي\n\n\nضار عندها: شنو؟\n\n\nردت بخفوت: انا راه ماماك، علاش تتعامل معايا هاكة\n\n\nرد: مفهمتش كيفاش كانتعامل معاك\n\n\nتنهدات قالبة عينيها وبحزن قالت: عارفة راسي غلطت.. بصح، خبيت عليك وماگلتش\n لك الحقيقة وحتا هاداك كدوب..ولكن كنت كانفكر بتفكير باباك وماكنتش عارفة \nالمسألة لهاد الدرجة جدية عندك \"دمعو عيونها\" انا ندير اللي درت هو على \nمصلحة ولادي فقط ..بغيتكم تفرحو فحياتكم بلا مشاكل بلا صداع وربي شاهد عليا\n لاهادشي اللي بغيت...\n\n\nقاطعها كايزفر: الواليدة صافي عافاك ..حتا انا واقلة زدت فيه شوية\"تنهد\" ماشي مشكيل الالة ممقلقش منك\n\n\nبسم معنقها عندو وهي على صدرو كاتبكي..باس راسها وبسم فوجهها وصباعو كايمسح\n دموعها الغالية عليه: انا عمري نتقلق منك ولا نكرهك، ديري ليا اللي درتي..\n لا نتي لا داك راجلك..غير ساعة الله وصافي\n\n\nمسحات عينيها مبسمة: فرحتيني بهاظ الهضرة الله يرضي عليك ..حتا هي بنت الناس، ضريفة وغزالة.. دخلات لخاطري بزاف ومن قلبي فرحت ليك\n\n\nضحك مضور وجهو: هههه باقي مادرنا فالطاجين مايتحرق كيدرتي حتا عرفتي\n\n\nبسمات بمباغتة: ايوا اسيدي نهار جيتيني سكران..دخلت نغطيك زعما وانا نسمعك كاتمتم قرب عندك ولقيتك كاتنطق بسميتها \n\n\nحك ودنو بحرج: احم الشراب ولد الحرام..صافي الواليدة نساي علينا داكشي ..جابك الله بعدا محتاجك فشي حاجة\n\n\nهيام: فشنو؟\n\n\n\nخرج من بيت النعاس كايقاد جلابتو وهنية وراه هازة خنافرها تطلع فيه وتهبط\n\n\nهنية: شتك كاتقاد وتزيز..بالسلامة فين غادي\n\n\nضار ليها: سي با طون شوا\n\n\nطلعات حجبانها: ياااك ابووبكر\n\n\nرد: ايييييه \n\nخرج غضبان وحتا هي ضارت فحالها للكوزينة توجد للغدا..دخل عليها الزوبير كايمسح وجهو عاد فايق وقال كايتفوه\n\n\nالزوبير: خالتي هنية كاين شي فطور\n\n\nخنزرات فيه بشوفة ناقصة: تاتاعت الله واش جايباك للعلف ولا شنو..فينما ضور \nتخشي فداك الوجه واش اعباد الله مافيك نفس ..ماتعرفش دير عقلك وتبدا داكشي \nاللي اتفقنا عليه ولا صافي.. بنتي مابقاتش معمرة لك العين، مابقاتش خالتي \nهنية وانا نموت ونتسطا لاماديتش عايشة\n\n\nرد مقوص حجبانو : و وخالتي علاه انا كرهت..عايشة رامتتحملنيش وتا عمي بوبكر الله يسمح ليه مني حاسو مكرهش يقتلني\n\n\nهنية: هاااوييلي على الرويجل هاويلي..سير سيير غبر كمارتك الله يخليك بالخلا\n\n\nالزوبير: عايشة كاينة \n\n\nهنية: فمدراستها تسحابها بحالك لاشغل لامشغالة\n\n\nرد: الله ينجحها..كاين الفطور\n\n\nخنزرات: غااتغبر عليا وجهك ولا اللي نديرو فك ماتعاودو لحد\n\n\nالزوبير: و و غير كويس تاع اتاي\n\n\n...شيرات عليه بصفارة تاع الكوكوط تاطار من قدامها هربان وبقات هي مفقوصة كاتبرگم بوحدها ودوي\n\n\n.....\n\nدخل للمقهى ديال الدرب بدجين وتيسورت گري كايقلب بعينيه على خالد..حتا قشعو\n فالقنت داير فاصمة صغيرة على نيفو وحاط نوار قدامو تايتميساجا مفرنس..بسم \nومشا جيهتو وفطريقو كايسلم خالد طلع عينيه صدفة وغير شافو محا البسمة ورجع \nلتيليفونو غضبان \n\n\nبرك بلال حط مسائلو على الطبلة وتساراح فوق الكرسي كايشوف فيه مزيان عاد قال: صاڤا اخالد\n\n\nبلا مايشوف فيه: الحمد لله لاخطانا الباشار\n\n\nرد: يااك اخويا خالد انا وليت باشار \" سكت مجاوبوش وهو قال\" دابة شنو نبدا نحزرك بحال مرتي هادشي اللي باغي\n\n\nشاف فيه: تا مجوج\n\n\nبلال: لا..وتا مراتي؟\n\n\nرد: لا\n\n\nبلال: ايوا لاش هاز زنافرك وغضبان باغي نبدا نطلبك ولينا براهش ديال التحضيري دابة\n\n\nخالد: شتي تا..قلبك قااصح بالله, عطاتك خاطرك تشوف صااحبك وخووك كاياكل العصا ويتگددو ليه عظامو عطااتك خاطرك\n\n\nرد: الصرااحة اه\n\n\nخالد: بارد الگلب..انا عارفك متتبغينيش عارف راسي غامبزيني عليك ولبيديا \nمساكن باش ندير عقلي زعما.. لكن المكتاب لاقانا اش دير نغضبو الله\n\n\nشد الضحكة وقال: خلينا فالمفيد الساط راه بديتي كاتعواج \n\n..محتاجك فشي حاجة ضرورية\n\n\nناض يمشي: شتي دوك ليام ديال خالد يعتقك من هادي وهادي ويقادلك الضواصة \nويفكر لك الافكار العضيمة اللي الناس تايتمناااو يلقاوها..مشااات ومشات \nالصداقة ديال الصح وديال الدوام، مشااات العشرة ومشاات الصحبة ..شتي انا \nنسااتي علك..دير عليا كروة حمرة فوق ورقة حمرة بستيلو حمر \"جا السيرڤور حط \nليهم على الطبلة جوج شوايات ديال الغنمي بعطريتهم وريحتهم فايحة كاتضرب من \nالباب..حوالو عليها عينين خالد وبلال ببسمة خفيفة مقابلو ..حتا رجع برك \nبهدوء مگفض ايديه وقال: ايه اخاي بلال فين خليناها؟\n\n\n\nبلال: الحاجة الزوينة فك هي مضروب على كرشك بحالي\n\n\nردوفمو عامر شوا: اودي ماشي هاكاك غانتا عزيز ماكانبغيش نخسر ليك وصافي \n\n\nبلال: هههه واخا اسيدي..كيجاك بنين؟\n\n\nخالد: هواا هاداك وشتي الشوا على الصباح ويلي ويلي\n\n\nرد: مزيان \"تحنا عندو بجدية ونطق: دابة فتح معايا دماغك اخالد.. محتاجك فواحد البلان\n\n\nكاياكل ويدوي: داكشي ديال الاعتراف وكادا\n\n\nبسم: داكشي قاديتو قبل حتا مانفيق ..بقات ليا حاجة وحدة خاصني نتهنا منها \n\n\nخالد: شناهية\n\n\nبغل قال: داك العروبي اللي جابت مها \"غمزو\" بغيتك تتهلا ليا فيه مزيان حتا عمرو يدور بجيهة المدينة ولا يقرب ليها\n\n\nخالد: داك بابا عجينة؟\n\n\nبلال: اه\n\n\nخالد: داك ل...\n\n\nقاطعو: واش بغيتينا نخسرو تاني\n\n\nضحك وقال: لا لا غابغيت نضحك معاك زعما..اصافي صافي كون هاني اليوم كايباتش فالدار\n\n\nطلع حاجب: متأكد\n\n\nحرك راسو حيت فمو عمر وهو بسم وناض: يالله تهلا\n\n\nخرج من المقهى ركب سيارتو والبسمة على فمو كاتوساع مكسيري فالطريق وكايشوف لساعتو كل مرة \n\n......\n\nالمحاضرة قدامها دايزة وهي ساهية ممنتابهاش لابسة بودي بيض فوقو ڤيسط حمرة \nودجين بيض مع سبرديلة كحلة، طالقة شعرها مموج على كتافها وعقلها مرفوع \nللسما العالية مرة تتبسم مرة تغوبش، مرة تتقلق مرة تجيها البكية ومرات \nتتسها وتحط صبعها على فمها متدكرة قبلتو الخاطفة اللي دخلات مع قلبها بحال \nالسهم اختارقو وحلف لاخرج\n\n..تنهدات على حالها كيف ولات وعلى الجفرة اللي غادة وفيها كاتغرق\n\n\n...:عائشة\n\n\nشافت بالبنت اللي باركة حداها وهي بهمس قالت: مالك كاتباني ماشي هي هاديك\n\n\nتنهدات وقالت: لا غ...\n\n..تحل باب لومڤي بالجهد..بهدوء ضارت ليه وتحلو عينيها وفمها على جهدهم كاتشوفو كايدور عينيه ويقلب عليها بين الطلاب\n\n\nالپروف: ااسيدي رااك معطل فين داخل هاكة مدرم\n\n\nكايقلب عليها و مامديهاش فيه: البوليس \n\n\nالپروف: ك كيفاش البوليس\n\n\nبالزربة هزات كتاب كاتخبي بيه وجهها والبنت اللي حداها مستغربة منها: اويلي هادا ماالو تاني\n\n\nقشعها من شعرها وهيأتها من اللور بسم بجنب فمو وشار بيديه: نتي\n\n\nضارو كلهم شافو فعائشة والبنات فيها تايخنزرو حيت عرفوه مزيان شكون هو..\n\nببطء شافت فيهم وحنحنات محرجة \n\n\nرجع قال بنبرة حادة: متتسمعيش ولا شنو\n\n\nالپروف: واشباغي نجيب لك البوليس ديال بصح..خررج عليا براا\n\n\nبحدة غوت: مخارجش قبل ماتخرج معايا..نزلي يالله\n\n\nناضت ليه مغددة: تاوااش ضاربك جن نسيتي دواك عااود ولا تااضور لك النقشة غير عليا\n\n\nشهقو لكيفاش دوات معاه وشافو فيه أبدا ماضنوش أن الطالبة اللي داخلة سوق راسها فيهم كاملين طايحة مع بلال العورابي ومن لا يعرفه\n\n\nبلال: من هنا للقدام النقشة غاتبقا كادور غييير على عويشة بوحدها..وانزلي\n\n\nردت بعصبية: عااائشة الزمرر نطق غاسميتي مزيان عااد آاامر\n\n\nشار ليها الپروڤ: نوضي نتي خرجي عليا وسيرو فاريوها على برا\n\n\nشافت فيه مصدومة: و ولكن ااستاد\n\n\nبلال: راك سمعتييه..يالله زيدي قدامي\n\n\n\nغوتات بغددة: استاااد راه خاصك تجييب ليه البووليس هادا سميتو اختطااف\n\n\nبلال ضحك بسخرية وقال: من نيتك \"حول ملامحو للجدية\" غاتخرجي معايا بخاطر خاطرك الغزالة ولا غانطلع ننزلك\n\n\nخرجات عينيها فيه: اانا فيين كاانعرفك گاااع واشكون نتا ااصلا \n\n\nبلال: يااك الالة\n\n\nالپروف: باراكة عليااا..گلت ليك خررجي هي خررجي ولا عمرك تعتبيها عندي مازال\n\n\nرمشات برأفة: و ولكن ااستاد الظلم هادة انا ماكنعرفوش وجيت هنا باش نقرا \nماشي باش نمشي مع واحد مكانعرفوس مستحيل نخرج واخة يوقع اللي بغا يوقع\n\n\n\n....\n\nتسد عليهم الباب لومڤي بعدما خرجو بجوج والساكادو ديال مزيراه فيدها\n\nضورات وجهها عندو تتخنزر وصدرها بالاعصاب طالع نازل عكسو تماما اللي بهدوء مطلع حاجب و ببسمة مستفزة قال: متتعرفينيش ياك\n\n\nبالفقصة هزات الساك وبدات ضربو لسدرو وهو كايبعد والضحكة تتفلت ليه\n\n\nعائشة: ااش بغيتي عنندي بغيت غاانفهم..الله ينعل بووها السااعة اللي لاگاتني مع بو بنات بحالك\n\n\nوالضحكة على فمو قال: كيفاش بو بنات هههه ااي رصااي\n\n\nكاضرب ودوي: عنااب.. بوبناات.. وفرطوووطو\n\n\nوقفات كاتنهج وتقاد شعرها اللي جلو تخبل وهو بضحكة مزينة شفايفو قال: شي حاجة خرا؟\n\n\nردات كاتنهج: بااراكة عليك غيير هاادو فين بااقي باغي تزيد الكدااب\n\n\nبلال: مزيان ادن نمشيو\n\nجرها على غفلة وراه خارجين وهي تتنتر وتغوت\n\n\nعائشة: واااطلف مني وااش نتااا مريييض.. والله حتا نغوت وندير لك الشوهة\n\n\nجارها لسيارتو ولغواتها ممسوقش: كون كان كايهمني لباشار گاع ماندخل عليك بديك الطريقة \n\n\nعائشة: بااس تعرف رااسك حمق وبلاصتك فعكاسة\n\n\nضحك و حل باب السيارة الي من جيهتها مشير ليها طلع...زادت خرجاتهم ونطقات بقلق\n\n\nعائشة: فين غاادين؟\n\n\nرد: حتا نوصلو وتعرفي .. طلعي خلاص\n\n\nبتحدي ردت: ماطالعاش والى ماعطيتينيش بشبر ديال التيساع ماشي غير عمي تاج الدين لمن غانگولها حتا با غانگولها ليه\n\n\nنفخ قالب وجهو: وموصييبة هادي..دابة مغاطلعيش؟\n\n\nربعات ايديها : وتگوول واش نگلس فبلاصة وحدة مع وااحد بحاالك نتا\n\n\nغمزها بهدوء حتا عاود حمارت: علاش مالي انا\n\n\nعائشة: ماالك اخويا مع الغمييز عينك مزعزعة ولا فرفراات ليها الشبكة\n\n\nضحك بخفة وقال مبسم: نگولك واحد السر\n\n\nردت: متگووليا مانگووولك واابعد مني\n\n\nبلال: عقلتي على أول مرة جيتي لهنا مع باك.. أول نهار جيتو فيه للمدينة\n\n\nجمعات حجبانها تترمش فيه بفضول: مالو\n\n\nرد مقرب ليها: كنتو وقفتو فالسطوپ..وقف قدامكم واحد الولد راكب فوق موطور \" غمزها موسع بسمتو وقال \" وغمزك..عقلتي؟\n\n\nخرجات عينيها ممصدقاش: هو نتااا\n\n\"حرك راسو مبسم وهي صدرها طالع نازل بغصب والحرارة مع داتها كاطلع..سرطات \nريقها بصعووبة بالغة وقالت بمضض\" وو وشكوون ديك الزعرة اللي كانت راكبة \nمعاك\n\n\n\nضحك على تغير اللون فوجهها ووبدا يدفعها بصدرو جيهة الباب: طلعي طلعي راحنا معطليش\n\n\nبدورها تادفعو: وامابغييتش وااش بزز راوالله تااانغوت\n\n\nرد: رااكي اصلا تتغوتي..واطلعي الله يرضي على بنتي رالشوهة درناها من زماان\n\n\nرجعات اللور: واماابغيييتش اااو\n\nزلقات اللور وتلاحت للكرسي نيشان سد الباب ضاحك ودار بدورو طلع وهي تتشوف فيدها منين تقصحات والتغبينة فوجهها: اااي ايدي عءهؤهؤ\n\n\nمد ايدو يشدها: انشوف الكبيدة\n\n\nخنزرات فيه وعطاتو لكتفو: بالله وتعااود تگول ليا الكبيدة ولا الطيحان تاقودو السوايع\n\n\nقرص شفايفها زير وبقا مورك: وبالله ونعاود نسمع هاد الشنيفات سبو حتا نقودها معاك\n\n\nحيد ايديه ديمارا غادي من تما وهي تتعطيه للكتف وتغوت، جننها وعصبها وفقصها\n ديال بصح وهو تركيزو فالطريق، مخلي ليها الراحة دير اللي بغات وفيه تقول \nاللي بغات، راحة عمرو عطاها لشي بنت المرا وعمرهم تجاوزو معاه الحدود \nالمسموحة، إلا عائشة.. اللي بالنسبة ليه انثى خاصة بمعايير خاصة حطمات \nقوانين حياتو وقلباتها حتا بدا يضحك على راسو كتر مكايضحك على هضرتها\n\n\nعائشة: شتي والله لابقاات فيك الى مگلتها لبا راه مي حوولة\n\n\nرد ضااحك: واخا الزين نوصلو وگوليها تال جدك\n\n\nضرباتو: مااتبقااش تگووليا الزين\n\n\nضار غمزها: واخا الخيبوعة هههه\n\n\n................\n\n\nخرج من الدار كايشوف هنا وهنا مخلوع وخايف يتلاقا بالسي بوبكر فالطريق ولا \nمع قباض روحو بلال، لكن كرشو بالجوع تتزقزق وماعندو كيف يدير يصبر بعدما \nحرمات عليه هنية الفطور \n\n\nبقا غادي بالمهل ويدور وراه يحفظ الطريق لايتلف كآخر مرة.. ومن بعيد قنا \nعليه خالد اللي متكي على الپوطو ومصغر عينيه تايحقق واش هو ولا ماشي هو\n\n..شاف هاكة وهاكة و تمشا جيهتو تايزرب حتا وصل عندو ودرعو ضاحك والزوبير قفز مخلوع ماعرفو منين خرجو وزيد عليها تايكركر\n\n\nخالد: اماتخاافش ماتخافش الساط غاأنا هههه\n\n\nكايضور وراه صفر: و وشكون تا\n\n\nخالد: ماعقلتيش عليا..انا اصاحبي اللي كنت معاكم نهار وقعات ديك المناتفة بين خالتي هيام ومت عايشة\n\n\nبقا ساكت شوية وبتدكر قال: اااه تاهو داك الولد اللي مريض شوية فعقلك ورديتي عايشة مزوجة بهاداك القتال وعمي بوبكر نسيبو\n\n\nضحك بزز ورد: اييه لمك هو اانا..فكرني شسماك الله\n\n\nرد: الزوبيير\n\n\nخالد: ههه سي الزوبير..فطرتي؟\n\n\nالزوبير: لا حق مولانا مادقت النعمة من الصباح تاهاد الضار البيضا ماعرفت منين نبداها\n\n\nخالد: ايوا عندك الزهر يااخويا الزوبير اللي تلاقيتي معايا شتي زهررك..ماابحالو زهر\n\n\n\nرد فرحان: آااو\n\n\nخالد: والله هههه شتي انا احسن المطاعم هنا دايز عليهم كااملين غازيد معايا والله ماتندم هههه\n\n\nضحك حتا بانت ضرستو: وزيد مالنا شخاسرين\n\n\nخالد: هههه دوي على رااسك ااخويا خخخخخ \n\n\nدرعو غادين كايضحكو فالطريق غاظي بيه والزوبير كيف الضبع حال فمو وتابعو لامخلا جنابو\n\n\n............\n\n\nجنب مساحة خالية داير بيها الشجر وقدامها بحيرة صغيرة، توقفات سيارة بلال \n..نزل مبسم وضار للكوفر هز منو تلاجة صغيرة باليد خاصة بالرحلات ونزلات \nوراه عائشة تتقلب عينيها فالمكان وهو مشا سابقها\n\n\nعائشة: فين غادين؟\n\n\nبلال: ااجي وتعرفي\n\n\nردت: اللله يخرج هاد العاقبة على خير وصافي\n\n...تبعاتو بحدر وهو جنب البحيرة كايتمشا باتجاه الغرب، ماحدو كايقرب وطبلة \nصغيرة تتبان ليه وليها..وصلو للطاولة الخشبية حط عليها التلاجة وحلها مبسم:\n فيك الجوع ولا باقي؟\n\n\nوسعات فيه عينيها: واش من نيتك جايبني لهنا ناكلو\n\n\nرد: علاش كاينة شي حاجة أهم من الماكلة\n\n\n\nعائشة: لا والله تاباغي نقتلك نتاا راكاتقلب عليا نرتاكب فيك شي جريمة\n\n\nكايجبد الكفتة والخضرة اللي جامع فبواطات: شنو كاتعرفي طيبي\n\n\nبالفقصة ردت: الگلب\n\n\nبسم شاف فيها: هادي عندك ..كاتعرفي تشرشمييه \n\n\nقلبات وجهها تاتنفخ وهو خوا التلاجة من ماطيشة البصلة الفلفلة والخس \nوالخيار مع الكفتة الملوي عليها السولوفان والعطرية الازمة ..هز موس وگراضة\n حداه شاف فيها بهدوء وقال: اجي عاونيني \n\n\nبسمات: الى مشيت حتا شديت داك الموس غانبحك بيه ونعلق\n\n\nبلال: ماحدك تتزيدي دوي وحنا تانعطلو.. باش تكون فخبارك قدما سالينا بكري قدما وصلتك لداركم \" بسم\" شنو بان لك\n\n\nقربات على مضض عطاها الموس ونزلات عينيها فداكشي، معرفات منين تبدا شنو \nتسبق وشنو تهز حتا قال: غانديرو كفتة مشوية وشي سلاد خفيفة..نتي صيبي \nالسالاد وانا غانتكلف بالكفتة\n\n\nحل السولوفان وجبد الكتفة سرحها بحال الخبزة وهز من الكامون حداه كايرشو \nعليها ويخلط..شاف فيها صدفة ولقاها باقة غير تتشوف وتوزع عينيها بين الخضرة\n هو يطلع حاجب مستغرب: مالك؟\n\n\nمارضاتش وطلعات راسها: ماماليش هانا غانقطع\n\n\nهزات بصلة تترمش فيها وبدات بالقشرة، مرة بضفارها مرة تتقبها بالموس مرة \nتزلق ليها وطيح فالارض وهي تاتنزل تقلب عليها وتهزها تكمل مهمة التشريح \nوعينين بلال بصدمة حاضينها حتا قال: متگوليش ليا ماعدكش مع الطياب؟\n\n\n\nبرققات عينيها تترمش بتوتر: ا انا\n\n\nرد: لا جدا..تتعرفي طييبي ولا لا\n\n\nحكات رقبتها: ش شوية\n\n\nتنيرڤا: الطيااب مافيهش شوية ابنتي واااش بصلة متتعرفيش تنقييها من اينا كوكب نتي منيين\n\n\nخبطاتها ليه على الطبلة: ونتاا ماالك ..شفتك كاتحكم فيا بالسلااامة نطيب مانطيبش سووقي هادااك، انا غاادة فحاالي ااصلا\n\n\nضارت تمشي مسح ايدو بسرعة وتبعها شدها بزز كايسايس: واصافي سمحي ليا غير گلسي لارض انا غانوجد كلشي \n\n\nتتنتر بايديها: وااطلق مني مابغييتش\n\n\nرد: وا گلللسي \n\nگلسها على كرسي تما وبعصبية رجع لشغلو كايهز ويحط معصب..الااا هادي مكانتش \nليه على البال ..كرشو تم كرشو تم كرشو الكلام اللي ديما تايتردد على فمو \nوديما حاطة معيار أول قبل كلشي، لكن على ماشاف انو الحب فوق كلشي وتستاهل \nيتغاضا على موضوع فحال هادا اما كون زاد وخلاها لهلا يقلب..كواها فقلبو \nوگال ماعليش قاد الكفتة بعطريتها شلض البصلة تشليضة رقييقة وبسرعة انباهرات\n بيها عائشة حيت غير فالتلفازة فين تتشوف اللي كايعرفو يقطعو بحال هاكاك \n..خلط البصلة مع الكفتة وزاد عليهمالربيع مقطع، شاف فيها ولقاها مربعة \nايديها حاضياها \n\n\nبلال: تتعرفي تكوري \n\n\nردت: لا\n\n\nرد: الماكلة كاتعرفي ليها ولا نرضعك\n\n\nميقات: حاشاااك\n\n\nنفخ وقال: نوضي نوضي لهنا نوريك\n\n\nناضت عندو هازة نيفها ..جابها قدامو وهز شوية من الكفتة كايوريها كيفاش دير\n دواور ديال الكفتة: وكاندورو على راحة ايدنا ..ونحطوها هنا\n\n\nعائشة: ماكاينينش القطبان\n\n\nرد: لا غانديروها فوق الشواية نيشان..ياك فهمتي كيفاش\n\n\nحركات راسها وهزات شوية تتحاول دير بحالو وهو مشا يشعل المجمر وعينو عليها..\n\n\n.......\n\nسي بوبكر خرج من دارو كايصوني لرقم عائشة وملامحو قلقة منزاعجة.. شافتو \nهيام من السرجم ودخلات نازلة عندو بسرعة وهو طلع فسيارتو..دور الساروت \nيديماري وبدون جدوى مابغاتش تزيد..عاود وعاود وتگول واشبغات تخدم، تما خنزر\n طالعة ليه القردة وخرج هاز نقشتو وهيام خارجة ليه تتبسم بتوتر وهازة سوارت\n طموبيلتها فيدها\n\n\nهيام:سي بوبكر السلام\n\n\n\nضار عندها ماعندو نفس ورد: وعليكم السلام ابنتي\n\n\nشافت لسيارتو: ياكما واقع شي مشكيل\n\n\nبعصبية: والله ابنتي ماعرفت مال حفيظة هاد العشية عاد كانت خير وسلام تاحبسات\n\n\nباستغراب: حفيظة؟\n\n\nرد بتصحيح: ا الطموبيلة زعما \n\n\nهيام: اااه هههه ماشي مشكيل انا نوصلك..ياك غادي تجيب عائشة من المدرسة؟\n\n\nهيام: لا ابنتي بلا مانشقيك غانزل نشوف ليا شي طاكسي يوصلني\n\n\nردت بإلحاح: لا لا لا اعمي انا اصلا عندي شي شغل تما ومافيها باس نوصلك فطريقي\n\n\nشاف للطوموبيل بحيرة وطل لساعتو بانزعاج..زفر وقال بقلة حيلة: واخا ابنتي زيدي..الله يخلي ليك وليداتك\n\n\nهيام: ههه امين\n\n\nطلعات لسيارتها وطلع جنبها هو كدلك ..ديمارات فإتجاه الجامعة وحتا قربات توصل عاد تلقات اتصال شافت فالشاشة وقالت: سمح ليا غانجاوب\n\n\nبوبكر: خودي راحتك ابنتي\n\n\nفتحات الخط: الو\n\n\n..........\n\n\nحيد الشواية من فوق الفاخر وجا للطبلة كايستف الكفتة فالطبسيل ، طايبة على \nحقها وطريقها عاطية رائحة فايحة فالجو ومفتحة للشهية وعائشة بنص عين وشوفات\n رقيقة تطل عليه وتعاود تحنيهم وتخلط شلاضة حتا قال: باراكة راه غاتولي \nعصيدة\n\n\nعاد انتابهات ليه: همم\n\n\nبسم وخدا كفيتة خشاها ليها ففمها: كيجاتك\n\n\nنضغاتها وشوفاتها بحرج تتهربهم وبصوت خافت قالت: زوينة\n\n\nبلال: گلسي راه فيا الجوع وماغانصبرش\n\n\nكبات شلاضة فجوج صحون وبركات مادة ايدها تتاكل وقالت: دابة هادشي علاش جينا لهنا\n\n\nبعفوية رد: لا..عندي لك مفاجأة\n\n\nحبسات الماكلة: مفاجأة ليا أنا\n\n\nحرك راسو وشاف فيها مبسم: ماعرفتش شنو نصيب لك بالضبط..حتا اني دويت البارح\n مع واحد البنت باش تعاونني فيها ساعة قطعات فوجهي هههه ودرت اللي كانعرف..\n على الله تعجبك فاش تشوفيها\n\n\nخرجات عينيها فيه وخدودها بداو يحمارو: ا انا هي البنت اللي داير ليها المفاجأة\n\n\nحرك كتاافو: مافهمتش علاش شكون من غير\n\n\nوحلات ليها فالحلق وبدات تكح بوتيرة سريعة: كح كح كح كح كح كح كح كح كح كح كح\n\n\nمد ليها الما بسرعة وخوف: بشوية عليك تنفسي\n\n\nشربات وحطاتو تتنفس بسرعة وتشوف فيه بنص عين والكلام اللي قال ليها بالامس رجع ليها كامل وبدا فودنيها تايتسمع\n\n\nيتبع..."
  },
  {
    "id": "8",
    "title": "أبو عائشة الجزء التاسع",
    "desc": "\nبلال: واش صاڤا دابة؟\n\n\nحركات راسها مهربة عليه وجهها وداتها كاملة كاتترعد..تخلطو عليها العرارم \nوتزاد عليها الزايد، مابقات عارفة ماتقدم ولا ماتوخر وهو تياكل بهدوء وعلى \nوجهها الخجول كايحل فمو ويندغ باستمتاع..\n\n\nفين تحط الراس وفين تخشيه غدايدها غدايد وتحشيمتها تحشيمة وقلبها نايضة فيه\n الزوباعة..حتا من عقلها حبس عن التفكير ومافهماتش كيفاش هو كايبغيها؟ \nايمتا هادشي كيفاش والاهم، علاش؟\n\n\nشافت فيه بنص شوفة لقاتو عليها مركز عينيه وقال كايسرط الدغمة: مالك؟\n\n\nرمشات: و والو\n\n\nرد: ايوا كولي ولا ياكما طيابي معجبكش\n\n\nبسرعة قالت: لا لا خاشة بالعكس زوين \"شافت فالشوا قدامها لكن تنغصات ليها المعدة وحس الشهية مابقاش عندها\" غير مافياش الجوع\n\n\nبلال: بغيتي كوكا باردة راه جبتها معايا\n\n\nحركات راسها بالايجاب ومد ليها كانيط، حلاتها باردة وبدات تقلقلها وطفي السخونية اللي اعتالاتها\n\n\n......\n\n\nهيام: هيييه واش بصح \"حلات عينيها مصدوومة والطيلي على ودنها محطوط\" ااويلي\n\n\nبوبكر طلع حاجبو وبطرف عينو شاف فيها\n\n\nهيام ويلي ويلي ويلي صاافي انا جاية داابة\n\n\nقطعات وبفضول قال: يااك لاباس ابنتي\n\n\nكسيرات فايتة الجامعة وهنا خرجو عينيه وهي ردت بخوف: الجمعية ديالي اعمي دخلو ليها الشفارة\n\n\nخرج عينيه: الشفاارة!!!!!\n\n\nهيام: اااه اعمي وخداو ليا شحال من حاجة \n\n\nحطات ايدها على عينيها تبكي وهو بارتباك شاف فالطريق خايف لاطير ليه شبابو وقال: \n\nغ غير شوفي فالطريق ابنتي ماوقع باس انا حطيني غاهناا ناخد ليا شي طاكسي، وتي يري شوفي شغالاتك\n\n\nرطلب ورأفة شافت فيه و قالت: عافاك اعمي يالله معايا حنا غير عيالات فديك \nالجمعية ومغانعرفوش ندويو مع البوليس..حتا من تاج مكاينش فالمدينة\n\n\nحنخن بحرج ورد: ا ايه ولايني ابنتي راه عايشة غاتكون كاتتسناتي\n\n\nهيام: انا غانحل هاد الموضوع\"هزات تيليفونها دوزات رقم وقالت\" الو عائشة \n\"خرج عينيه وهي باتقان قالت\" لا احبيبة ماتخلعيش, راه معايا وباقين \nمعطلين..دخلي للكافيتيرية تسناينا حتا نجيو راه ماغانتعطلوش\n\n\nبوبكر: هاري هاري ندوي معاها\n\n\nهيام: غايتقادا لك الشارج؟..واخا يالله بسلامة\n\n\nقطعات وهو حال فمو مافاهم والو: شگالت لك\n\n\nهيام: گالت ليا ماتقدرش دوي معاك حيت تيليفونها غايطفا..راها غادخل للمقهى ديال الجامعة اعمي بلا ماتشوش\n\n\nتنهد مالقا مايدير وبقلة حيلة قال: واخة ابنتي زيدي نفكو هاد الحريرة بعدا\n\n\n\nجمع ديك الروينة بوحدو بعدما شافها غير ساهية وتتاكل ضفارها بتوتر ، كل مرة تتنفض وتحنحن وتنش على راسها\n\n\nبسم ساهي فيها وايديه تايردو الاكل اللي شاط والاطبات للتلاجة الصغيرة حتا \nسالة وبقا ليه الموس..هزو تايشوف فيه وببسمة طلع فيها عينيه وورك على \nالحافة تاعو بصبعو السبابة حتا سال الدم مزيان وغوت: اااي..ااااي\n\n\nضارت قافزة وغير شافت الدم شهقات ووجهها صفار مشات ليه تتجري: هيييه ماالك ااويلي\n\n\nمورك عليه تايتوجع: اااي تجرحت اعائشة مشاا بيا صبعي\n\n\nشدات ايدو مخلوعة والدم كتير ماعرفات حتا واش غارقة ولا لا: ااويلي هادي \nراها ضااية \" شافت فيه وعطاتو دقة قاصحة لسدرو\" واااش ماتتشوووفش الزمر\n\n\nغوبش: وااش صبعي مجروح ونتي كاتزيدي عليا حنان ديال الزعتر عدك\n\n\nضرباتو: عدي خدييجة ماشي حناان فين كانو عينييك بالسلاامة ولا تتعرف غير تحظي البنات هادشي فاش فاالح..\n\n\nجرات صبعو بغضب وهو فيها تايشوف بهيام..مسحات الدم بكمها حتا جلخات صبعو كامل وباقي تايتكب \n\n\nبحيرة وهلع نطقات: هااويلي وحتا الفاصمة ماعندناش\n\n\nرد: احم ..تقدري تقطعي من التيشورت تاعك وتلويه ليا على صبعي\n\n\nببطء طلعات فيه الشوفة: تقدر تنقص من الافلام شوية..زييد نغسلوها زييد\n\n\nجراتو من ايدو وهو تابعها باستسلام فينما مشاتو يمشي، المهم عندو هو هاد \nشدة الحنية اللي لمس فعتابها تبقى..نزلات ايدو للما ديال الواد وبتركيز \nغسلات ايدو كاملة حتا مابقا والو وبدات الجرحة تتبان بوضوح..ركزات فيها \nمزيان مغوبشة شوية، طلعات حاجب وضارت ليه بتساؤل\n\n\nعائشة: دابة هاد الحردة اللي قد البزقة خلعاتك وخلاتك تغووت؟\n\n\nبتوتر رد: ا ا آه انا احم عندي فوبية من الدم داكشي علاش\n\n\nزادت طلعات داك الحاجب: يااك\n\n\nحرك راسو هي تنصل صباطها وبدات تتعطيه للجنب بعد كايضحك و مصدوم منها: هههه واش من نييتك تاضربي\n\n\nسيفطاتها ليه شدها كايضحك وبغضب قالت: اااصلا انا اللي حمارة جااية عندك انا\n\n\nرد: نتي الغزاالة نتي \n\n\nزاد فار دمها حتا معرفات شنو تقول: س ي اععععععع علاااش هاادشي علااااش \n\"ضحك وبالغدايد اللي ركب فيها گالت\" واش مااعدنك عقل گاااع متكساابوش؟ كنتي\n غااتسكت ليا القلب بالخلعة وداابة تتضحك بحاالا تاحااجة ماطراات\n\n\nبدا بسمتو تتمحا وهي زادت: بالحق نييت خاصني عقل اللي جااية عندك برجليااا ووالله لازدت معاك الضربة هنااا\n\n\nضارت بعصبية راجعة لفين ركنو السيارة وبفردة وحدة تتمشى واخة هاكاك محساتش \nوكملات طريقها..فجأة حبسات تترمش قدامها..والصدمة بدات تتعلا ملامحها \nالغاضبة , حتا ليانو ودقات قلبها تاتسارعو بعنف..حسات بأنفاس وراها وقبل \nمادور\n\nضور عليها ايديه وبهمسة خفيفة على ودنها نطق وخلا احاسيسها تنتافض بين ايديه: تتخافي عليا اعائشة..همم؟\n\n\n\nفالمكان اللي كانت مركونة فيه السيارة محطوطة طاولة بغطاء احمر، عليها شمع \nفكل الجوانب ووسطها بواطة حمراء مفتوحة وخاتم خطوبة بسيط وسطها \nكايلمع..تخربقو دقات قلبها كحال تنفسها، وهو ببطء ضورها عندو وملامحو \nجامدين كايدوز عينيه على عينيها متكلم بهدوء\n\n\nبلال: بصح يمكن مانكونش الراجل اللي تمنيتي فحياتك..ويقدر \" زير على فكو\" تكوني مكتبغينيش..ولا غير معجبة\n\n..ولكن خاصك تعرفي، باللي انا نهار شفتك ونتي حشمانة مني وعويناتك تايبريو،\n ماقدتش نحيدك من بالي، فاش غبرت من قدامكم تمنيت نشوفك مرا خرا ولو غير \nلحظة..ونهار عاود شفتك، زدت طحت فيك وغرقت كتر ماأنا غارق \" سرطات ريقها \nتترمش وعينيها غايدمعو \"\n\n\nبلال: نتي عندي ماشي بحال أي وحدة اعائشة..بالنسبة ليا نتي جامعة \nكلشي..وعليك كنت كانقلب فگاع البنات..سوا بأخلاقك، مبادئك، الحشمة اللي \nكاتسطيني فيك، لسانك المليط اللي طال الزمان ولا قصار غاناكلو لك، وقلبك \nالبيض، اللي لمست حنيتو بإيديا..تيقي بيا ..نتي فحياتي رجعتي كلشي وأهميتك \nحاطها فمقام واليدية..انا بصح تربطت معاك بحبل متين..صعيب يفكو شي مخلوق \nواخا نكون أنا\n\n\nبسم وزاد للطاولة خلاها غارقة بلاصتها ..كأنو اللي كاتعيشو حلم خيالي وكلامو كايوصلها تقيل كل كلمة اعقد من التانية فالفهم .. \n\n\nضارت وراها ولقاتو على ركبتو بارك كايلبسها سباطها وعينيه مصغرين على \nرجيلاتها الصغار، لاالوقت والا المكان مناسب لسؤالو لكنو قال بتعجب: شحال \nتتلبسي فرجليك\n\n\nببلاهة: ها\n\n\nضحك وشاف فيها مطلع راسو: رجليك شحال تتلبسي فيهم\n\n\nسرطات الريق وبزز خرجات الكلام: س ستة وتلاتين\n\n\nضحك مهبط راسو بعدما لبسها، هز البواطة اللي خدا من الطبلة فتحها قدام وجهها المصدوم وقال ببسمة عريضة\n\n\nبلال: السنفوتة اللي رونات حياتي، پروسيطو تاعي،\n\nشنو بان لك نضربو الكحل فالبيض خلاص وتولي مدامتي..ديك الساعة حتا الى \nبغيتي تقتليني حلال حلال عليك..والى بغيت نبوسك ونبقا نشوفك ربعة وعشرين \nساعة على ربعة وعشرين حلال عليا \"غمزها\" اش گلتي؟\n\n\nعائشة: هااا !!!؟\n\n\nطلع حاجب مبسم: بسم الله عليك\n\n\nرمشات فيه والريق فحلقها نشف بالحشمة: د د دابة نتا كاطلب مني انا الزواج؟ انا\n\n\nبغا يضحك: لا غير بغيت نهضم ديك الشواية وهاد البركة كاتفش الكرش\n\n\nسكتات حالة فمها ورجعات قالت: ولكن علاش\n\n\nتنهد: راه گلت ليك وعطيتك خطااب على قدو صافي دغيا تفلاشيتي؟\n\n\nعائشة: ا ا م وونتا علاش غاتبغي تزوج بيا انا بالظبط يالله\n\n\n\nضحك من قلبو وقال: وااش من نيتك..راه كاتعجبيني الموصيبة\n\n\nبتفكير: من نهار جيت وانا تانسبك عمممري دويت معاك مقااد دابة هادشي اللي كايعجبك فيا\n\n\nرد مغوبش: ااه واللهيلا بصح..زعما تكوني ساحرة ليا؟\n\n\nحلات عينيها: لهلاااا يحيييك ويطول الزماااان على عينييك والا يوصل فمك لودنييه جنااافو وخيخو على فيييك...\n\n\nقاطعها ساد عينيه: عااائشة ..رجلي ضراتني حق الله هزي الخاتم بحال گاع البنات لبسيه ولا غير گولي اه انا نتكلف\n\n\nردت بهلع: ل لا لا شوف انا راه باقة مم..\n\n\nناض وسكتات حيد الخاتم من البواطة لبسو ليها وبقا متمعنو فصبعها كيف \nجا..بابتسامة طلع يها شوفة عاشقة قرب باسها فعيونها بجوج وحدة ورا وحدة \nوببسمة قال: هاد اللحظة من شحال هادي وانا كانتسناها فخبارك\n\n\nشافت فالخاتم مترددة وقلبها كايضرب بعنف: و ولكن ابلال...\n\n\nرد مقاطعها: مكايناش ولكن..ولينا واحد من هاد اللحظة اعائشة \"رد شعرها ورا \nودنيها هايم بشوفتها\" حتا الى مكنتيش كاتبغيني..انا حاس باللي عندي بلاصة \nهنا \"قاس فوق بزولتها بشوية نقزات بين ايديه وبسمتو وساعت\" ملهوف عليك \nاكبيدتي..ملهوف وكون تعرفي شوفتك شمن عافية كاتشعل فيا\n\n\nبعقل طاير ردت: شمن عافية؟\n\n\nقرب منيم عينيه على شفايفها وبهمس قال: عافية تتحرق, ونيفاتك بوحدهم اللي \nتايطفيوها \" قاسهم بشفايفو وسد عينيه\" ايمتا يجي النهار اللي عمي بوبكر \nيعطيك ليا ..ايمتا\n\n\nبهدوء بعدات راسها وبدات تتنهج: شنو گلتي دابة\n\n\nغوبش: شنو؟\n\n\nردت: لا غير عاود\n\n\nبعدم فهم قال: ايمتا يجي النهار اللي عمي بوبكر يعطيك ليا! علاش\n\n\nحلات عينيها وعاد تخبطات مع الواقع وتفكرات باللي عندها واحد الاب مامنوش تلاتة وهو اللي تايديها ويجيبها للجامعة \n\n\nبلال: عائشة مالك؟\n\n\n\nغوتات مخلووعة ووجها مشا منو اللون: هاااااوي .. اااويلي اليوووم با يقتلي\n\n\nبدات دور بين جنابها والبكية ديال الخلعة شاداها فحين هو مفاهم والو وقال: شنو؟\n\n\nشافت فيه تتبكي: فاتت وقيتت الغدا وباقي مارجعت للدااار اااويلي كورااه جاب العسكر يقلبو علياااا\n\n\nبعدوء قال: لا شوفي را..\n\n\nقاطعاتو: داااابة غااتديني لداارنا دااابة وتگول واش غانزبد الضربة هنا \nمازاال.. ووالله ومشا حتا وقع ليا شي مشكيل بمسبتك تانلووح هااد الزابور \n\"شارت للخاتم' فالقرقاارة تاع الطوااليط ونبول عليها ماازال\n\n\nدازت عليه كاتزرب وتويل فخاطرها وهو حرك راسو كايزفر وضار تبعها بشوية عليه تايخمم ويبلاني فراسو\n\n\n...............\n\n\nخالد: كول كوول اصااحبي بصحتك وراحتك \"مد ليه البيض مسلوق\" زييدك هاادي\n\n\nالزوبير زادد خوا اتاي وز مسمنة خرا عمرها زبدة وزيت العود لواها وبعضة \nوحدة طير ليها النص، زاد عليها بيضة مصلوقة تاتنفخو حناكو بالماكلة وخالد \nمخسر وجهو ويبرگم \n\n\nخالد: وكايگولو عليا وكال اودي ياودي كون شافو هادة يصومو على الماكلة عام\n\n\nوفمو مپلاني بالماككلة قال: گلتي شيححاجة\n\n\nخالد: لاا اخويا گلت لك كوول راماككليتي والو شو حالتك كي ولات بقاو فك غالعضومة \n\n\nسرط باتاي وضار ليه كايشكي من نيتو وحتا خالد داير فيه راسو: بالفقصة اخويا خالد مشات ليا عشرة كيلو غالبفقصة \n\n\nخالد: عشرة گااع على هاد القيبال كتي جاموس\n\n\nرد: شناهية هاد جاموس؟\n\n\nخالد: الموس الموس حيدو من حداك لاتجرح وحتا الدم اللي غايقدك كلك ماكاينش\n\n\nالزوبير: اييه ايييه\n\n\nخالد دور راسو حاضيه تايشوف فالدروج اللي كايطلعو الفوق وحاضي الزوبير بنص \nعين، كلا مرة طالع واحد مع وحدة ولا جوج بشكل مريب وحتا لبس البنات فهاد \nالمقهى مريب وغير مبشر بالخير..بسم خالد بعدما شاف فيه وقال: خاي الزوبير\n\n\nرد كايندغ: هانعام اخاي\n\n\nخالد: بغيت نطلب منك واحد الطليبة الله يسر عليك\n\n\nالزوبير: گوول گوول حنا دابة شركنا الطعام\n\n\nرد: الله يحفظك..شتي دابة انا خليت واحد الامانة لهيه فالفوق عند واحد السيد..وبغيتك تمشي تجيبها ليا عدو الله يسر عليك\n\n\nشاف فيه وكيغايدير يعرفني كوغا مشيتي تا \n\n\nخالد: الا اصاحبي ماخاصوش يشوفني انا حيت ممفاهمينش.. غير سيير تا راه غايشوفك غايعرفك معايا\n\n\nالزوبير: وخا غانزيد واحظ الدغيمة\n\n\"شرب اتاي اللي بقا وبدا يخشي ففمو بالزربة\"\n\n\nخالد: واغاسير مغايهربش هاهو مخبيه لك\n\n\nوفمو عامر ناض: واخا واخا\n\n\nتم غادي طالع فالدروج وخالد حاضيه مطلع حاجب: ناري على بگر الكلاخ صافي\n\n\n\nبوبكر داخل السيارة متكي على الزاج ايدو على حنكو وكايشوف فالزحام قدامو \nبهدوء..الشمس ضاربة فيه حتا دوخاتو وقوة الهاراج والكلاكصون تاع الطموبيلات\n صمطوه..ملامحو مهندة جامدة ولكن من لداخل ماعالم بيه غالله وكون ماجاتو \nالسيدة مرت ولد خوه حشومة يبدا يهلل ويقلل الاحترام..كون فرج فيها الضار \nالبيضا والنواحي\n\n\nهيام حنحنات وقالت بتردد: هاد كازة دييما هاكة اعمي\n\n\nتمتم فخاطرو: الى ماسمحت لك ابنتي قبرك غايجي شووكة\n\n\nهيام: گلتي شي حاجة اعمي؟\n\n\nرد: الضار البيضا بنت الحرااام\n\n\n..............................\n\n\nالزوبير طالع مع الدروج كايدور عينيه باحت على الشخص اللي دوا عليه خالد \nواصوات غريبة من الابواب المغلقة قفقفوه إما غوات البنات ولا التوحويو ولا \nكترة الضحك..حس بشي حد قاسو من اللور ضار قافز وحل عينيه على وسعهم والبنت \nبميوعة مصمصات داك العكر الحمر وقالت: هاي الزين\n\n\nحل فمو فيها والعرق بدا ينزل على جبهتو: ه ه هاو\n\n\nردت تاطلع فيه: اوووو على الكلبوش دياالي..اجي معايا اجي\n\n\nنقز كايسرط الريق: ا الا ا اختي ا ت تانتسنا واحد السيد\n\n\nردت بالتعواج: واغيير زيد ماكنعضش هههه \n\n\nزادت قدامو بديك تمانياتون من اللور تاتعوج وهو بالزربة مسح العرق وشم تحت \nبيطانو ياكما كاينة شي ريحة تخسر ليه الگلسة، نفخ بفمو فيدو وشمشمو مزياان \nوهز من الجيب مسكة فكاغير بحال الدوا لاحها ففمو ومشا وراها تايجري ويقاد \nحوايجو وشعرو للجنب \n\n..حلات الباب داخلة ودخل وراها غابانت ليه الناموسية بغطا غوز مشعشع وقوة \nالريش عليها سرط ريقو وزير على ررجبيه فين ضربو الضو ..زاد دخل تايشوف بطرف\n عينو ، هي تاطلع فيه وتهبط بجرأة وهو بحال الولية يطلع فيها الشوفة \nويهبطها بسرعة حتا ضحكات ضحكة مقحب** وقالت: مالك حشمان\n\n\nرد: م م ماحشمانش\n\n\nردت: ششش\n\n.. بدات تقرب وهو كايرجع اللور بحالا غاتعتاصبو قرب يسخف من السكر اللي طاح\n ليه وكيف غاتقيصو تدق الباب بالجهد وصوت خالد كايدخل عندهم\n\n\nخالد: وااالصگع حل حل حل\n\n\nشافت فيه: شكون هادا؟\n\n\nرمش مفاهم والو: ه ها\n\n\nمشات حلات عليه وهو وسع عينيه فيها وفالزوبير: تاشكادير هناااا\n\n\nسرط ريقو ورجع حمر: كنت كات كا بغيت فين نصلي و و \n\n\nرد مفقوص: تصلي التراويح المسخووط طاالع مع ق**** \"شاف فالبنت\"سمحي ليااختي\n \"رجع شاف فيه مغوت\" طاالع معاها للبيت والبوليس طاالعين فالدرووج كاتقلب \nعلى الحبس لمك\n\n\nصفار ليه الوجه: ل ل البوليس.. هااويلي\n\n\nخالد: هاالملوي لمك وااش انا مسيفطك عند الراجل تجيب ليا الامانة وتا طالع \nتزني ..صااااافي مشيتي فيها عشر سنين تاع الحبس اولد الحرااام\n\n\nبغا يبكي ورجليه قربو يتحشو: و والله تاهي اللي گالت ليااا زيد\n\n\nشافت فيه بهدوء: اومن بعد انا الزين خدمتي موتقة مسيينية.. نتا اللي عندك المشكيل\n\n\nخالد: سمعتي واهااهي القح\"\"\" نكرااتك \"شاف فالبنت\" سمحي ليا اختي\n\n\nدخل رجل بلبسة البوليس وقال نافخ صدرو ولابس نضاضر حكلين: معاكم البوبيس.. فين الزوبير\n\n\nخالد خنزر فيه وزير فمو والرجل بتدارك قال: ا ا سمعنا باللي شي واحد هنا جاي للفساد \n\n\"شار لخالد\" نتا شنو كادير هنا\n\n\nخالد: انا اخووويا جيت غاانصلي\n\n\nالبنت: اه الشاف مكانعرفش هادا\n\n\nشار للزوبير و زاد صفر ليه الوجه حتا ولا تايقفقف والبولة شوية وتهبط\n\n\nالبوليسي:ونتا شنو كادير هنا\n\n\nالبنت: ليبيتيز الشاف ههههه\n\n\nشاف فيها: سكتي نتي\" ضار لخالد\" سير فحالك نتا\" شاف فالزوبير\" اجي نتا\n\n\n\nالزوبير: ها ها هاااالعاار الشاف و والله مانبقا نعااود\n\n\nالراجل: تعاود مالك شافر بانانة ..زيد هنا لمك\n\n\nرد خالد: وا غير تعاون معانا الشاف شوف كيف الدير شووف\n\n\nالزوبير: ه هااالعار الله ينجيك \n\n\nالراجل: تااازيد هنا\n\n\nشار ليه خالد يجي: صافي زيد زيد\n\n\nتم جاي بحالا فيه التبوريشة حتا وصل عندهم و بقا ليه شوية ويطيح سخفان..خالد غمز البنت وقالت: ا احم سي الكوميسيغ شنو سميتك\n\n\nرد مطلع حاجب: محجوب\n\n\nالبنت: ااوووو متشرفييين\n\n\nجبد المينوط عاد بغا يديرو للزوبير وخطفاتو من ايدو: هادا ديال الميكة\n\n\nالراجل: لا الكارطون..اري لهناا يالله\n\n\nطاح ليها وقالت: اووبس سمح ليا\n\n\nرد: ختفووو \"\n\nنزل يجبدو هو يجر خالد الزوبير خرجو من البيت وسد عليهم لداخل\n\n\nالزوبير: هااويلي شدرتي\n\n\nرد: وااالصگع راها عشرين عام تاااع الحبس زييد زيييد\n\n\nالزوبير: مابقاتش غاعشرة\n\n\nخالد: عشرة تاع الفساد وعشرة حيت هربتي واا علاااااااق\n\n\nمشا كايجري والزوبير شاف هنا وهنا وضار بلاصتو جوج دورات ياكما كاينة \nالكاميرة كيفما كايشوف فالافلام عاظ تبعو طااير مرة مرة يهز سروالو وكريشتو\n تتهز وتحط معاه \n\n\nخرجو من القهوة كايجريو لجيهة الدرب حتاا بعدو مزيان عاد وقف خالد كايلهت وتسناه يوصل عليه \n\n..وقف الزوبير كايلهت عرقاان والما ففمو نشف \n\n\nخالد: شووف \"غوبش هاز صبع فوجهو\" دابة عندك حل وااحد، هو تعلق من هنا تغبرررر ماتبقاش تبان\n\n\nبدا يويل بملامح باكية: اشدااني اخويا ااشدااااني ياانا ولد الحرااام \nداروها هاد جوج زبيبات وپاپاية اللي عدي وااعباد الله كوغا خليت خالتي هنية\n طهرني ومانمشييش للحبس مانمشييش\n\n\nخالد: اهياا اهيا رالناس تايشووفو تامالك مشووه..گلنا لك غبررر هي غبررر راه البوليس تاع المدينة يجبدوك يجبدوك واخا تتخشا تحت لارض\n\n\nرد كايتفتف: وفين غانتتخبا\n\n\nقلب وجهو: شوف نتا\n\n\nسكت شوبة وحل عينيه: نرجع لدواارنا اخوياا..دواارنا خير ليا ماالي على \nحاالتي باقي تامدوزت فيها يوماين وكت غانمشيفيها للحبس وانا عزري عمري \nتاماحويي***\n\n\nوسع عينيه: واايلي عمرك عمرك\n\n\nنفا براسو حشمان وخالد بزز باش حبس الضحكة وقال: احم .. سيير اصاحبي سير \nراالمديينة مااتصلاحش ليك غاسير شوف لك شي بنت مول الپكر تزوج بيها وولد \nمعاها الضاوية والحوسين ولعربي وبوشتة..المدينة مااتصلاااااحش ليك\n\n\nرد: اه اخويا ماال البنات تقاداو من الدنيا ماالي على حالتي ياانا\n\n\nخالد: عدااااك عداااااد\n\n\nطار من حداه علق زهر شاد سروالو لايطيح مابقاش شاف وراه ..خالد قاد القاميجة مطلع راسو بافتخار وقال: ايوا هادي خدمة نقية هه\n\n\nجبد تيليفونو زود رقمو وقال: العشييير\n\n\n\nبسم بلال براحة والطيلي فودنو..رما عينو على عائشة اللي حداه باركة تقاقي \nوالخلعة من صبع رجلها الصغير راكباها خلات تبسيمتو توساع حتا ضحك وقال \nلخالد\n\n\nبلال: صافي مزياان..يالله تهلا..تسناني فالقهوى تاع الدرب انا قريب نوصل\n\n\nقالت وهي تتشوفو داخل للدرب: ناااري ناااري نااري\n\n\nقطع وحطو حداه بهدوء: ممزيانش تقولي هاد الكلمة\n\n\nضار ليه كي الجنية: نتا بالدااات سكت بسباابك غانسمع البلاااوي خررجتي علياا \n\n\nجبد عينو: انااا\n\n\nردت: لا حنااا\n\n\nبلال: الواعرة هي متتخليش الواحد يكمل حتا هضرتو\n\n\nخنزرات كاتنهج: شنو غاتگوول گااع\n\n\nقلب عينو: تأ مگايلش باش تتعلمي\n\n\nىدت: لهلااااا\n\n\nضارت للزاج منفخة تتسوط وتجر\n\nوهو مادوا ماتكلم \n\n...وصلها لقدام الدار بلاصا الجاگوار وضار عندها مبسم بزز من وجهها الغاصب: هاحنا وصلنا ياكما متي؟\n\n\nخنزرات فيه ساكتة ومدات ايدها تحل الباب، شد فاليد لخرا حتا ضارت عندو قارمة فمها وقال بغمزة جدابة\n\n\nبلال: العشية غانعيط ليك..حيدي البلوك\n\n\nتحت سنانها: طلق ايدي\n\n\nبسم ممتع عينيه بالتغوبيشة اللي على حجبانها ضاهرة وطلقها فيساع طارت لدارهم كاتجري وسادة عليه الباب\n\n..تنهد من قلبو وجبد تيليفونو كايشوف قدامو ويشوف فالرقم اللي قدام \nوجهو..دوز الخط وكيف طلع عينو لقا بوبكر جاي فالطريق فخطوات سريعة من بعييد\n تعرف القردة طالعة ليه\n\n\nقطع بلال و نزل عندو كايحنحن: عمي بوبكر\n\n\nشاف فيه عاقدهم مكمل طريقو للدار وايديه وراه: وعليكم السلام\n\n\nرد: رآه عائشة طلعات\n\n\nضار بسرعة: جاات للدار؟؟\n\n\nحك ودنو: اه انا فاش كنت راجع شفتها قدام الجامععة تتتسناك ..گلت مادام راجع راجع نجيبها معايا\n\n\nزاد خنزر وحنحن واخا ماعجبو حال ولايني دار مع بنتو الصواب وحيت رجل حقاني \nقال فوق النفس: الله يرحم بيها الوالدين ..كت مع مك شي حاجة تشفرات عدهم \nومشيت معاها , ساعة نزلت فنص الطريق باش نجيب عايشة..وفاش وصلت عدهم گالو \nليا باللي خرجت\n\n\nبلال: بحال بحال ماشي مشكيل ..احم عمي بوبكرؤ بغيت نهضر معاك فشي حاجة\n\n\nقوص حواجبو كتر: ياك لاباس\n\n\nرد: لا لاباس لاباس غير..ا ماشي هنا..كاتعرف القهوة تاع الدرب ياك\n\n\nرد: ايييه\n\n\nبلال: نمشيو تما وندويو على راحتنا\n\n\nفكر شوية عاقد الحضاش وقال: واخا سير سبقني غانعتق بعدا الروح بعدا راه من الصباح مادقت النعمة..وديك الساعة نلحگ عليك\n\n\nبسم: بالصحة\n\n\nطلع بوبكر وهو زاد للقهوة اللي جات مع الدورة \n\n..دخل متوجه عند خالد اللي بارك فبلاصتو المعلومة حط تيليفونو والساروت فوق\n الطبلة وبرك قارنهم بتفكير كايببلاني ويخطط واللي قدامو كايشرب من القهوة \nبهدوء مصغر عينيه\n\n\nخالد: ماالك تاني غارقين لك البابر\n\n\n\nسدات باب بيتها ولاحت الساكادو على الناموسية غادة جاية وتاكل دفارها \nبالتوتر، اش تگول وآش تبرر واخا تجمع كدابيها كاملين وتحطهم ليه على هاد \nالتعطيلة مغايتيقهاش بوبكر ..تدق الباب ونقزات حالة عينيها وبصوت متمتم \nنطقات : شكون؟\n\n\nبوبكر: حلي حلي ابنتي\n\n\nهمسات باستغراب: بنتي؟ \n\n\nردات شعرها ورا ودنيها ومشات حلات ليه مبردة وجهها والنفس قطعاتها كتطلعش فيه الشوفة: ن نعام ابا\n\n\nصغر عينيه على ملامحها: ماال تاني وجهك حمر\n\n\nقاست حناكها: م مالهم والو غ غير الشمش \"بغا يدوي وقاطعاتو\" ه هاداك ولد \nعمي تاج الدين هو اللي و وصلني للدار ابا \" سرطات ريقها \" كي شتي دابة كنت \nتانتسناك وهو جاي و وگالها ليا و وگلت و و واخا\n\n\nرد: اييه رانا عارف ابنتي..خسرات ليا حفيظة ونزلات عدي مرت تاج الدين..گلت \nاللهم توصلي هي ساعة تشفرات ليها ديك الجمعية ديالها وبقينا حاصلين فالزحام\n\n\nعلات حجبانها بصدمة: ااااااه ههه \"تفكرات كلام بلال وتنهدات براحة اخيرا\" خلعتيني ابا هههه\n\n\nقوص حواجبو: علاااش\n\n\nردت: ل لا غير فاش تعطلتي عليا تخلعت ههخخخ\n\n\nبوبكر: غانتغدا ونزيد نصيبها وتگوول واش بااقي ركب مع شي حد\n\n\nعائشة: اه ابا عندك الحق\n\n\nبوبكر: كليتي شي حاجة بعدا\n\n\nبالنفي: لا واالو\n\n\nبوبكر: وازيدي سخني لينا مناكلو راه مك لقيتها نعساات مارافدة هم\n\n\nحركات راسها بسرعة وخرجات عندو نازلين لتحت وهي تترد النفس وتنضم دقات قلبها\n\n\n\n.........\n\nوحلات لخاالد والقهوة خرجات ليه من نييفو تارجع حمر، بلال مد ليه كلينيكس \nوالتقويصة مجموعة فحجبانو: وااش مهااوش على القهوة شرب بشوية ابناادم\n\n\nخرج عينيه حمر وقال: الزواااج.. الزواااج اصااحبي. الزوااااااج\n\n\nرد مخنزر: زيد غوت زيد راباها مازال ماسمعك\n\n\nبغا ينتف راسو بالفقصة: وااشاوا من نييتك؟ وااتا شكووون دكر لك شي زوااج بعدا انااا فيين دوييت على شي زواااج فيييين\n\n\nرد: ونتا ماالك انا اللي غانتزوج ولا نتا\n\n\nرد: الكلب اللي گاالها لك عقل هاداك ولا خرية البغلة\n\n\nعطاه ودنو ببروك: عاود شنو گلتي \n\n\nبارتباك رجع شوية اللور: و و واصااحبي نتا اللي كاتقودها شي مراات واش عاررف شنااهوة الزوااج ولا غامدررم\n\n\n\nبلال: وشنااهوا هاد الزواج اسي خالد\n\n\nرد فاتح عينيه وتايشرح: الزواج هو... تخيل معايا البيض مسلووق متلا..تاكلو \nفالصباح والعشية، الصباح والعشية، الصباح والعشية الصباح والعشية الصباح \nوالعشية الصباح والعشية الصباح والعشية...\n\n\nقاطعو: وابارااكة المرض سرطتي كارت ميموار\n\n\nخالد: غييييير بالفم وتگهمتي خلي الى عشتي معاها فسقف وااحد تصبح عليها \nوتمسي اليوم وغدا وبعدو وبعدو وبعدو..بالله تااطج..ولكن فاش كاتكون \nسيليبيخير..تقدر تاكل شوية الرفيسة..مرات پتيپانة..پتي غاميسو..مرة ملوياتت\n ولا بطبوطات..لي كخيپ ولا محمصة بالحليب\n\n\nرد رافع حاجبو: واديها فرااسك انا عااجبني وبغبتو شكيت عليك\n\n\nبالعصبية قال: بغيت غيير نعرف شكون هاد الحمااار اللي دكر ليك حس الزواج نمشي نخنقو بيدي والله مانطلقو حتا يخرجو ليه بلابز عينيه\n\n\nبلال: خالد بدل الموضوع الله يستر علك انا صاافي فكرت \n\n\nرد: واتاا راااه عااد عندك 24 عاام واااش تجوجو تاولااد تلاتين عام بغيتي غييير نتا\n\n\nرد بغضب: ونتاا ماالك باغي تعصبني تاااني\n\n\nحالد: لا لا لا حااشا..عير هو اناا فيين دكرت حس الجواااج فييين \" داز \nسرباي وعيط عليه \" خويا رشيد.. عمرك اخويا سمعتيني كاندوي على الزواج ؟\n\n\nباستهزاء رد: نتا والزواج اخاي خالد ههه مايجييش معاك وماعدكش القلدة ديالو ااصلا\n\n\nهز ايديه مبسم: هااا \n\n\nرشيد: ولايني خاي بلال بعقلو ويگد عليه ههه مكرهناهش يدير لينا شي عراسية فاعلة تاركة\n\n\nضحك بلال وخالد خنزر و هز كاس يشير عليه: غببر من قدااامي أوجه الزلط الله \nيعگرك \"حط الكاس وقال \" معارف تالزواج كيدااير بقا غايدوي عليه\"شاف فبلال \nبجدبة\" سمع ليا انا اللي صاحبك وعشيرك وبااغي مصلاحتك انااا\n\n\nرد:خالد..نوض الساط بدل ساعة بخرا\n\n\nخالد: اتا..\n\n\nقاطعو بوبكر اللي وقف عليهم: السلاام عليكم\n\n\nبرك بوبكر فقنت الطبيلة بلال من هنا وخالد من لهيه كايشوفو عندو بجوج بيهم اكترية خالد خرج عينيه مزياان وقرم فمو بسم\n\n\nبلال: احم وعليكم السلام اعمي \"بسم بتوتر\" رتاحيتي شوية\n\n\nضحك على غير العادة ورد: الحمد لله اولدي ههه سمعت باللي داك العجينة مشا فحالاتو\n\n\n\nبلال رد ضهرو مبسم بجدية: مزيان مللي دار عقلو \n\n\nخالد: البلااد زينة اعمي اللي خرج منها تدوخو المدينة ومتيسخاش يرجع.. كون غاارجعتو فحالكم\n\n\nبلال تعصب وبوبكر طلعو ونزلو وقرب شوية عند بلال: هاد صاحبك ماشي هو اللي كان مزعزع فعقلو\n\n\nخالد: حشوومة اعمي رانا كانسمع\n\n\nبلال: احم..خالد \"تحت سنانو\" سيير اصاحبي حتا نتشاوفو فالعشية دابة بغيت عمي فواحد الموضوع مهم\n\n\nبوبكر: الله يسمعنا خبار الخير\n\n\nخالد شاف فيهم بجوج متردد وقال: ل لااا\n\n\nبلال حل عينيه مغدد: خاالد كيفااش لا\n\n\nبوبكر رمش فيه وهو قال: باغي نشرب قهوة ضراتني المعدة..ويااك انا بحال خوك \nمتتخبي عليا والو حتا نهار عاشورة فاش ضربتيه بالقنبول وحرقتي ليه اليد \nگلتيها ليا ياااك\n\n\nسد ع عينيه مزيرهم وبوبكر خنزر: احم احم..ياك لاباس دابة لاش جايبني\n\n\nبلال: ا عمي بغيت ن..\n\n\n\nقاطعو خالد: تشرب شي حاجة ااعمي.. مالك ابلال مامصوابش مااالك جيبليه غير شي ليمون يبرد بيه الحلق \n\n\nبوبكر: مايحتاجش غير گول شنو الموضوع\n\n\nزفر رامي عينو على خالد وقال: انا اعمي بغيت نجبد معاك..\n\n\nخالد: فرااسك باللي واحد السيد قتل مرتو ورا الدرب..گاالك تجوج صغيير وفنا \nشبابو فالزواج ..اييه مسكين قهراتو المرا بجيب البوطة جيب الدگيگ جيب ليكوش\n تاهزها وطوعها من پروميين ايطاج ماتت فالبلاصة\n\n\nبلال: ومااتهزيتي من قداامي حتا نطووعك لبراا\n\n\nرمش بهدوء: انا غااااگلت\n\n\nقوصهم فيه بوبكر وشاف فبلال: تاهااادا ماالو\n\n\nبلال: والو اعمي، احم بغيت نگولك باللي أنا..\n\n\nخالدد: الله أكبر سمعتو الادان يااك..كايگولك الىى دويتي والادان كاين الملايكة كاتبقا تلعنك حتا كايفووت، الله ينجينا الله ينجيناا\n\n\nتقادة صبر بلال وناض ليه نيشان جرو واقف: نووض ياالله نوصلك\n\n\nخالد: تاماالي شدرت\n\n\nبلال: زيييد\n\n\nجرو خارجين خلا بوبكر كايضور عينيه عليهم مستغرب: تاهادو مالهم\n\n\nرجع شاف قدامو و فساعتو كل مرة ويتسناه حتا رجع وبرك بتبسيمة خفيفة متوترة وقال: احم سمح ليا تعطلت عليك\n\n\nبوبكر: ياودي غادخل فالموضوع\n\n\n\nبلال: انا \"سرط الريق وهز كاس تالما من حداه شربو وبسم\" هادشي صعيب ههه\n\n\nرد: يااك\n\n\nبلال: ههه..احم انا ..المهم انا\n\n\nبوبكر: نتا نتا ماالك\n\n\nرد: لا لا مماليش غير..ا اكنت ب بغيت زعما ن ..احم داك ل..\n\n\nقاطعو: اولدي واش ضرباتك الشمش بغيتي المخينزة؟\n\n\nبانزعاج: لا اعمي لا \" زير عينيه ورجع فتهم ولاحها ليه دقة وحدة\" بغيت نتجوج\n\n\nطلع حجبانو: اييواا مبروووك..مبروووك اولدي ااحسن مغادير فحيااتك\n\n\nرد براحة: ههه يااك\n\n\nبوبكر: الييه الحلال اولدي زين من مكاين...و نگولك شي هضرة ماديرهاش مني قلة الصواب\n\n\nبلال: لا لا اعمي گول اللي عجبك حتا الى ماعجباتكش شي حاجة نصلحوها من هنا\n\n\nرد: ديك الخططرة اولدي شتك فنصايص الليل تتعنق فالدرية وقدام داركم مازالذ،\n راه داكشي متيقبلو لاربي والا عبدو آو \"بلال تبسيكتو تدريجيا بدات تتمحا\" \nدير هاكة من اللول سير قصد باب دارهم وخطبها حسن لك وليها حتا هي\n\n\nرد: ل لا لا اعمي ه هتديك راه ما.. ماشي صاحب..بغيت نگول، ماعندي بيها حتا علاقة\n\n\nقرنهم بعدم تصديق: ايوا انا غير نصحتك لوجهه الله..الحلال زيبن اولدي واللي يعرف ليه مزيان\n\n\nرد: احم..عندك الحق..اكترية الى كنتي كاتحب\n\n\nضحك: اييه هي گول تتحبها الشيطاان ههه فاش فكرتيتي ههه نتا راه من فاميلة \nالعورابي كون رااجل قاد بالزماان ..صونها وكون بيها وكون خير متال لولادك \nإن شاء الله الى جاو فالطريق والحاجة اللي مخسرة فك صيبها من دابة\n\n\nبسم كتر ممتن لكلامو وقال: فرحتيني اعمي بهاد الهضرة \n\n\nباس على راسو وبوبكر قال: الله يرضي عليك..راك عزيز وولد الغالي اللي هو \nباك..عمري ننسا خيرو فاش عاد بديت كانجي للمدينة واخة كتي صغير وديرهم كبر \nمنك ولايني كنتي عزيز\n\n\nضحك وحك راسو: عقل الصغر اوصافي اعمي\n\n\nبوبكر: مكااين باش اسيدي دابة الكادو المخير فعرسك عليا\n\n\nرد كايطلع ففوجهو الشوفة مرتابكة: احم مغاتسولنيش شكون\n\n\nباستغراب: وعلاه كانعرفها\n\n\nحرك راسو بالايجاب متردد وبوبكر قال: اييه\n\nوشكون هاادي\n\n\nبعد صمت قليل نطق وقال بجدة: بنتك اعمي.. عائشة.. بنتك هي اللي كانبغي وبغيتها على سنة الله ورسوله\n\n\n\nشك واش سمعو مزيان زاد عقد حجبانو بحدة وقال: عاود اولدي شكون هادي\n\n\nجمع النفس ورجع قال قاصد كل حرف من كلامو: بنتك اعمي.. عائشة\n\n\nغوت فورما كملها: تااواش بااغين تحمقوووزي..وااش اعبااااد الله تجمعتوو \nكلكم على بووبكر وبغيتو تسطييوه \"بلال نزل راسو تايحك عينيه ويزفر\" تقاداو \nالبنات من هاد الدنياا تاماكاتبان لييكم غااااابنتي \" الرجال اللي فالمقهى \nصارو كايشوفة فيه حتا تحرج بلال وقال \n\n\nبلال: حناا داابة كانتفاهمو اعمي وانا ناوي الحلال\n\n\nوقف غااضب: واانويه فجييهة خراااا سييير عد هاادووك المسخاات اللي تتعرف \nوفووت عليك بنتي..شتي راااه واخة تبقا غاااتة فهااد الدنيا بوووحدك \nلاااديتيها ابوو بناات..افرطووطو .. الله يجعلني نزووجها لولد القااايد \nالزووبير لاكاانت لك\n\n\nناض حتا هو بعصبية: خلينا محتاارمينك اعمي رااه هاادشي دياالك بدا كايطلع \nالدم..انا كانبغييها وبااغيها للحلال بزز من ااي مخلوووق وعاد داابة كنتي \nكاتقرا علي طا الزابور تاع الزاااج هاانا جييت وطلبتها منك ماالنا داابة\n\n\nبوبكر: اسيييدي ماااطلبها ماطلب عطيييها التيساج وشفتي غااديك الدار اللي \nتتصبح وتمسي على كمارتك من غدا انا خااوي باباها وبنتي مااحدي فالدنيا \nعمررها تكوون لوااحد بحاالك تتفهم\n\n\nمشا فحالو بغا يتفرگع كلو كاينهج كي التور الجاعر ووراه خلا بلال مركز عليه\n شوفة حادة وعلى ايدو مزير..تعكيسة مابعدها تعكيسة دارها بوبكر و لوا ليه \nبيها ليدين والرجلين..كيغايدير بلا هاديك اللي ربط بيها قلبو ..بلا \nمايشوفها وبلا مايزيد يغرق فهواها\n\n\nجر تيليفوون من فوق الطبلة هو والساروت وبغضب زاد لدارهم قارن حجبانو حتا \nهو وكل خطوة دايرة منها جوج بالاعصاب اللي راكبينو..دخل وداز لمكتب باه \nنيشان لقاه على مكتبو جالس كايطاپي فالپيسي بهدوء \n\n\nتاج الدين: اسكاين\n\n\nحط تيليفوونو گلس و بتنهيدة قال: بغيت ندوي معاك\n\n\nغوبش وشاف فيه: ياك لاباس مالك تاني معصب\n\n\nرد: الواليد بغيتك تعاونني \"تنهد بضياع وحك جبهتو\" وليت مودر ودخت، مابقيت عارف شنو درين\n\n\nبقلق رد: بلال مالك بنتي ليا ماشي هو هاداك\n\n\nشاف فيه مخنزر: كانبغي عائشة..وباها معكس عليا الطريق\n\n\nحل عينيه: ككاتبغي شكون اولدي\n\n\n\nبوبكر: يااا بليميين لاكانت ليييه..والله ودااها مانااا بوبكر العوورابي الهمة والشااان فالدوااار\n\n\nهنبة ميقات وقالت: يااهاد الرااجل سكت شوية وفهمنااا بعدا ماالك، مللي جيتي ونتا تغووت شي فاايدة ماسمعناها\n\n\nبوبكر: انااا بنتي مشايطاااش عليا تانعطيها لبوو بناات بحاال هادااك عليا بليمييين لاحلم بيها\n\n\nايدديها على راسها ومنزلاه: ياااويلي ..اتاااا هضر خلااص فهمنا ااش وااقع\n\n\nشاف فيها: ولد الحراام تاع تاج الدين جااي الالة گالك بااغي يخطب بنتي\n\n\nناضت بلا هواها حالة فمها بصدمة: هاااا\n\n\nرد: ايييه بن الكللب بلا حشمة بلااا حية طاامع ليا فالدرية وانا ماجايب \nللدنيا خباار..تقااداو البنات من الدنيااا بقات ليه غاابنتي فالحسااب\n\n\nهنية: ب بلاتي شوي د دابة حفيد خوووك..هاادو اللي ساكنين قدامنا واللي كاع المدينة تادوي عليهم..ولدهم بااغي بنتنا للزوااااج\n\n\nوسعات عينيه ممصدقاش وبوبكر بالغدايد قال: الله ينعل السااعة اللي فكرت فيها نسكن فهااد الداار ولا طيح عينو فعين بنتي\n\n\nحلات فمها وبدات بالفرحة العارمة تتزغرت: رروووووووووووي رووووووووي\n\n\nغووت عاد سكتت: الللقوى والحلاااقم نشااعلااه\n\n\nردت بغضب: يجيييوك تانييت اعود النحس..وااااشكاين شي حد بعقلوو يگوول لا لتجوييجة بحال هاادي..واااشاوا تااا بعقلك ولا ماتكسابووش\n\n\nهز عليها صبعو: هنييااا راا غانخرجو للعييب انا ويااك..بنتي والله لاكاانت \nلييه وشتي هاد الدار غدا نخويو والديها گااع حنا ونمشيو لشي مديينةخرا\n\n\nبغات بالفقصة تندب: هاااوييييلي يععبااد الله مرارتي غاطرطق.. هااويلي على \nالرااجل هاااويلي..واش السيد على مزنااتو ..الوقفة والقلدة والطولة \nوالزيين..وواليديه غاااشكون وشكون فالبلااد وتااا هااز علييه شوكتك بحالا \nتكساااب وزين تاع الموناضة\n\n\nردءة يااطيري وتنزلي بنتي والله لاكاانت ليه ساالات الهضرة\n\n\nمشا وخلاها تتعيط من وراه: بوووبكر.. اااجي لهنا بوووبكر .. بووبكر\n\n\n...\n\nعائشة فمقدمة الدروج واقلة ويدها على فغنها كاتمة شهقاتها المنتفضة وبكاها \nالمرير..طلعات لبيتها بالزربة وسدات الباب بالجهد جالسة فالارض وكاتبكي \nعشرة للعين على زهرها العوج وقلبها المجروح بموس باها..\n\n\nتدق الباب وبتنخصيصة قالت: ش سكون هءهءهء\n\n\nهنية: حلي ابنتي غاميمتك هادي حلي رابغيت ندوي معاك\n\n\n\nحلات وعلى حضن مها ترمات كاتبكي وهنية حالة عينيها من الصدمة التانية اللي جاتها فهاظ النهار\n\n\nهنية: هاويلي مالكي..ويلي الشيطان عايشة؟ زيدي زيدي ندخلو وتبركي تعاودي ليا بالتفصيل ماالك زيدي\n\n\nجراتها للسرير تاعها گلسو عليه وبحنية بدات تمسح ليها دموعها وتحاول منها تفهم\n\n\nهنية: واش ابنتي سمعتي هضرة باك..تتعرفي داك الولد ياك اكبيدتي؟\n\n\nبالايجاب حركات راسها تتنخصص وتشهق وهنية خبات بسمتها بستة وستين كشيفة\n\n\n\nهنية: الله اله على كبيدتي بقا فيها الحال حيت باها مابغاش..ودابة جيني \nللصرااحة ط يابنتي وبينااااتنا هاا عمرو يخرج من فمي..واش تتبغيييه\n\n\n.............................................\n\n\nتاج الدين بغضب غوت وهو غادي جاي فالصالون: والى كناي كاااتبغييها من بعد..\n واااش اعبااد الله ماحدرتكش فاللول گلت لك بعد من البنت ولا مگلتهاااش\n\n\nردت هيام بعصبية وبلال عاقد فيه حجبانو وحداه بارك خالد اللي عاد جا\n\n\nهيام : تاج الدين ماتغوتش عليه راه مااشي بيدو وااش هو اللي ختاار يبغييها\n\n\nبلال: شتي هااد الزعتر دياالك نتا وعمك ماسووقيش فييه..اناا من عاائشة نخلاااق اقسم بالله وماكاانت ليا لاكانت لشي حد\n\n\nنقز خالد حتا هو فالحوار: ا اصااحبي سمع للباك راه باغي ليك غاالخيير ااش بغيتي بشي زواااج گاع\n\n\nضارو ليه مخنزرين وبلال رد:: نوووض قوود لداركم تاااا\n\n\nتاج الدين: سمع نگووليك جوج كلماات.. انا راه دااك عمي هوو اللي بقا ليا \nفالعائلة كلها من بعد الواليدة ومغانخسرووش على قبل التخرميز اللي كادير\n\n\nناضت هيام بغضب: هو رااه كايبغييها وااش من نيتك ااتاااج كاتگول هاظ الهضرة\n\n\nخالد: الحب والمشاكيل متيتلاقاوش اخالتي وراه كايگولك واحد المتل بعد من دمك لايطلييك\n\n\nبلال ناض وبصرامة نطق: اناا غاانتزوج بعاائشة.. جيت طلبتك تعااونني \nومابغيتيش، واخا مرحباا ..مرة خرا ماتجيش تگوليا علاش درتي علاش فعلتي\n\n\nزاظ للكوزينة يبرد جوفو اللي نشف بالعصبية وتاج الدين كاينهج: هااد الولد \nخرج ليا فعووودي، وااش اغبااد الله بقا ليا غير عمي نوض معاه الصدااع\n\n\nهيام: لا نتا زدتي فيه كاتفضل داك عمك على ولدك واش كاتفكر بعقلك اتاج..انا ولدي غانوقف معاه وهاد الليلة غاند..\n\n..تدق باب الدار بالجهد وهي مقوصة حجبانها قالت \n\n\nهيام: انا غادة نحل الباب..ماتحركش من تما\n\n\nضارت غادة تفتح وخالد قال بهمس: بقا فقراارك اعمي خالتي دغيا تنسا وتا ولدك.. ولايني ماتخليهش يتجوج وايااك\n\n\nخنزر فيه : ديها فرااسك\n\n\nرد: انا غاگلت ليك بعد من دمك لايطليك\n\n\n\nنزلات هيام للاسفل تحل الباب.. مع الحلة مع تعنيقة هنية ليها حتا خنقاتها وهاد الاخيرة مافهمات والو\n\n\nهنية: يااختي ومبروك علينا المحبة يااختي..يااو غاتولي عدي نسيبة زييينة \nبحال الممتلات هههه \"شافت فوجهها المستغرب كاتفرنس\" ولاهييلا انسيبتي \nالعزيزة واخا فاش شفتك نتفتك ولايني كادخلي للخاطر\n\nولااهيلا\n\n\nهيام: واش سارية شي دوا نتي \n\n\nهنية: شووفي انا جاية غانععلمك بالليانا في صفكم للمحاربة ضد دااك بوبكر\n\n\nردت: ضد شكون؟؟؟\n\n\nشا يمين شمال بتربص وقالت بخفوت: وراه گالك غدا غارحلو لمدينة خرا..ديري \nتحركاتك وجيو خطبو عدي البنت انا درت ليطيسالات تاعي واليوم يحضرو\n\n\nهيام: االالة شكون غايحضر وشمن تحركات ولا إتصال وااش شوية لاباس نتي صاڤا پا\n\n\nهنية: يااويلي شحال مكلخة وفهمك تقييل...ياتي راه غدا غادين في حالاتنا والولد عدك كايبغي بنيتي واش بغيتيه يموت من وراها غالبلغبينة\n\n\nخرجات عينيها: برة والباااس عليييه شهاد الهضرة\n\n\nهنية: واهااتي دويتي..يادوزي بخير ماتسنايش اليوم فالعشية جييو عدنا\n\n\nغمزاتها ومشات مخلياها مقاشعة والو وغير تترمش..سدات داك الباب وكي ضارت \nلقات بلال فالدروج واقف مزير فكو عينيه حمرين والدخاخن من نيفو خارجين\n\n\nهيام: ب بلال ولدي..\n\n\nقاطعها: هااد الشي اللي سمعت بصح..غايرحلو غدا؟\n\n\nقربات بحزن لعندو وقالت: ماتفقدش الأمل احبيبي انا غادة ندوي مع باباك وغانقنعو ..شوية الصبر وصافي\n\n\nرد بغضب: ايينا صبر وااش بااغيوني نتفرگع..انااا مااشي ولدو ولا شنو\n\n\nهيام: مااشي هاكاك اولدي راه خايف عليك حتا نتا\n\n\nضار طالع لبيتو كايحك وجهو بغضب وداز على باه وخالد كيف الزواق ماحسو حتا سمعو خبطة الباب بالجهد\n\n\nخالد: الحافيض الله اعصار وداز\n\n\n\nطلعات من وراه هيام بوجه قاصح بالجمود وقفات على تاج هازة حاحب بحدة وقالت: خاصنا ضرووري نهضرو اسي تاج الدين\n\n\nخالد: ا ايه اخالتي ياك لاباس\n\n\nشافت فيه: نتا اولدي غااتنوض تمشي فحالاتك تايخرج عندك بلال\n\n\nخالد: و واخة\n\nناض كاينحنح ويشير لتاج الدين باش على قرارو يبقا عاد زاد مع الطريق\n\n\n\nتعاشات العشية وحتا ضلم الحال عاد دخل سي بوبكر لدارو هاز شوكتو للاعالي وعلى كل خطوة كاينفخ، باقي كيما خرج كيما دخل مابردش نهائيا\n\n\nميقات هنية اللي فالصالون باركة كاتتفرج خنزر وهو داخل عدها وقال : دورييهم كي اللفعة تمماا.. كاين شي عشا\n\n\nبلا ماتشوف فيه وفوق الخاطر قالت: ماطيبتووش\n\n\nخرج عينيه: وعلااااش، شكتي ديري بالسلامة النهاار كامل\n\n\nخرجو عينيها فيه: علاااه تا خليتيني نديير شي حااجة..اخويا طييبتي ليا الگلللب بغوااتك وزيد عليها عدنا الضيااف شوهتييني\n\n\nبوبكر: الاالة نووضي حطي ليا نااكل أنا مااباغي ضياااف\n\n\nضحكات لا عبوش على كلامو وهي خارجة من الحمام بعدما توضات.. ضار ليها بوبكر فاتح عينيه بتفاجأ وقال: لا عبوش\n\n\nردت محنية ظهرها وهي جاية عندو: هي هادي اولدي ههه شتك باغي تجري عليا\n\n\nحنحن ونزل باس على راسها وصوتو احتراما ليها انهافظ: حاشا الا عبوش واش تكوني ضيفة، دارك هادي\n\n\nلاعبوش: الله يرضي عليك اولدي..جابوني دوك التحاليل تاع الطبيب نديرهم تاني\n ونرجع في حالاتي..ساعة عييت فالطريق وگلت نزيد نتساراح عدكم\n\n\nهنية: مرحبااا بيك اجارتي زيدي زيدي ارتاحي لك شوية\n\n\nخنزؤات فبوبكر وهو بدل ساعة بخرا وتم طالع فالدروج اللي كاايأديو لبيت عائشة\n\n\nهنية: شتي شگلت لييك غااهاز ديك الشوكة الله يستر\n\n\nبركت لا عبوش وبرزانة قالت: شوية الخاطر اهنية وشوية التباتة باش عقلك يعرف يخدم وتعرفي كيفاش تاكلي عقلو\n\n\nهنية: انا مزااوبة فك اجارتي لاما فكيني غافهاادي راااه حررت واخا نمووت ومانفرط فنسوبية بحال هادي\n\n\nردت: كون ماگلتي ليا باللي بنتي الغالية باغاه..گاع مانجي ولا نخدم معاك \nحيلتي واخا يكون اللي بغاها ولد وزير..اجي بعدا الناس غايجيو دابة ياك؟\n\n\nهنية: دااابة شوية تلقايهم وصلو خاصك غيير تعرفي كيفاش ديري مع داك راه الدلاحة اللي عدي\n\n\n\nخرجات من الحمام كاتمسح وجهها الحمر من الما واتار الدموع خلاو عينيها \nيحمارو..تلاقات ببوكر خارج من بيتها وعليها كان يقلب وقالبقلق: بنتي عايشة\n\n\nبنبرة اسى وعينيها منزلين فالأرض ردت: نعام ابا\n\n\nقرن حجبانو وتمشا عندها: ياك لاباس \" زاد تشوش كتر فاش شاف عينيها وحموريتهم\" الله يابنتي واش كتي كاتبكي\n\n\nبنبرة باكية: ل لا ابا \" شداتها البكية وماقدراتش تحبسها مازال جرها بوبكر عندو وبكاها المرير فقلبو كايقطع \n\n\nبوبكر: ماالك ابنتي..غير وريني هادا اللي بكاك بالله ماتبقا فييه ..عايشة..وانعلي الشيطان ابنتي راه عينيك طابو مساكن\n\n\nبعدها على حضنو وهي تتمسح عينيها....شاف فيها مشوش وقال: واش مك اللي گالت \nلك شي حاجة.. شوفي ابنتي مايكدب علك حد رااه مكاينة تزوييجة وعليا باليمين \nوربي فوقي شاهد..عمري نبزز عليك شي حاجة تي مبغاهاش وباك ديما حداه رجلو \nحدا رجلك ماحدي حي\n\n\nتنخصصات كتر وبحنية جرها لحضنو كايدوز على ضهرها ويتنهد من قلبو وعلى راسها\n يبوس: الله يرضي عليك انوارتي..واديري ليا خاطري وباراكة.. واش باغة السكر\n يطلع كتر ماطلعاتو ليا مك \"سمع لا عبوش كاتعيط عليه من الاسفل وقال\" دخلي \nابنتي غسلي وجهك وسيري لبسي شي حاجة زينة اليوم غانخرجو نتعشاو غير انا \nويااك صافي\n\n\nحركات راسها فوق النفس وتتمسح دمووعها \n\n\nبوبكر: الله يرضي عليه \" باس راسها وزااد نازل كايزفر وهي زادو نزلو دموعها ولبيتها زادت\n\n\nلاعبوش: اااسي بوبكر\n\n\nرد جاي عندها للصالون: نعام الا عبوش اشحب الخاطر\n\n\nلا عبوش: اولدي اللباب كايدق وديك المخلوقة مشات كادوي فالتيليفون\n\n\nزفر وضار غادي للباب يحل..فتح وتفتحو بالصمة عينيه تقدمات هيام بالضحيكة \nعطاتو كرطونة مربعة وقالت: مساا الخييير هههه جينا نصدعوكم شوية\n\n\nدخلات للصالون وقبل مايستوعب دخل تاج الدين هاز الورد ومدو ليه: عمي العزييز ههه ماديرهاش منا قلت الصواب جيناك فهاد الوقت\n\n\nبدا يتمتم مشوكي: م م مرحبا اولدي الدار داركم\n\n\nبسم: الله يبارك فيك\n\n\nدخل وبةبكر طل جيهة الدروج ياكما طالع صاحب دعوتو وفاش تأكد انو ماجاش دخل \nساد الباب وتم داخل عندهم وعينيه على الورد والحلوى فاهم ومافاهم\n\n\nيتبع..."
  },
  {
    "id": "9",
    "title": "أبو عائشة الجزء العاشر والأخير",
    "desc": "\nغادة جاية فبيتها كادوي معاه فالطيلي وخدودها بالحشمة حمارو وقالت: لا لا لا ابلال مانقدرش\n\n\nرد بعصبية: وااش باغة تحمقيني اعائشة، رااه باك باغي يلسقك حداه حياتك كلها\n محاساش بهادشي..خااصك تگولي باللي موافقة وباللي حتا نتي كاتبغيني بااش \nيفهم رااسو شوية ويخليك تشوفي حياتك حتا نتي\n\n\nحزنو ملامحها كتر وردت: انا هاد الحالة ماباغاهاش ابلال وكون تشوف الدموع \nاللي بكيت.. ولكن باش نگول آه باغاك قدام با ؟ مانقدش را كانحشم منو\n\n\nرد: وهو كاايحشم منك؟ السيد رافض واحد كايبغيك وكاتبغييه للحلاال هادشي ماشي حشومة\n\n\nرمشات بارتباك وقالت:ك كان خاصك ماتجيبش واليديك دابة ..تسنا حتا تصلح الامور بيناتكم بعدا عاد ديك الساعة جيو\n\n\nبلال: اياااه عاارفة داك باك باش نكسب خاطرو شحال خااصني من عاام ؟ واقلة عشر سنين وشوووف تشووف\n\n\nردت: ايوا تسنا عشر سنيين ماالك\n\n\nرد: ياااك الالة\n\n\nقرمات فمها و تتعض شفايفها بتوتر وهو بحدة قال: شوفي فيا\n\n\nردت: كانسمعك شنو\n\n\nبلال: وااشووفي فيا\n\n\nباستغراب: كيفاش شووفي فيا يااكما جيتي لهنا وطالع عدي ..وييلي ياااكما جاااي\n\n\nبنفاد صبر: عاائشة ضووري\n\n\nضارت للسرجم تتقلب، عينيها خرجو وفمها تحل بالصدمة فاش لقاتو على السرجم ديال بيتو حاضيها والتخنزيرة بين حجباانو\n\n\nردت: ن نتاا ك ك كيفاش ! من ايمتااا ونتا كااتراقبني؟ اااويلي واااش هاديك بييتك \n\n\nرد مخنزر: سمعي الاالة عائشة ولا زهيرو ولا منعرف \" وساعو بلابل عينيها \nبصدمة تانية وهو بتهديد قال\" غاايعييطو ليك ماالين الداار.. غاتنزلي تگولي \nليهم باللي موافقة على هاد التزوييجة تباارك الله ...مابغيتيش..حدي غانجيب \nمعايا تيليفوني ونجي عدكم نييشان ونحل المكالمات اللي مسجلين عندي بينناتنا\n وهضرتك المحلونة يالااالة..وميساجاتك وهضرتنا كلهااا غانحطها لسي بوبكر \nفوق الطبللة..شتي حتا من الخرجة اللي درنا اليووم والخاتم اللي بااقي فصبعك\n والبوسة اللي بستك ؟ كلشي غانعاودو ليه بالتفصيل الممل\n\n\nجاتها السااكتة وماقدراات مازال تهضر وهو مخرج عينيه فيها: بقاااي زاماه \nتتجيبيها فرااسك بقاااي..ديك السااعة هو بيدو غايجيبك عندي الالة عائشة\n\n\nغوتات تترعد بالاعصااب: واااش من نييتك ابلااال ماحشمتيش\n\n\nغوت بدورو: وابالرب الكعبة تانددييرها ونگووليه اسييدي بنتك طييحاتني \nفيييها وطمعااتني نعييش معاها ماابقا من حياااتي..بغييتي بالخااطر هي \nهاااديك مابغيتييش غااتبغي بلهلا يطريه ليك\n\n\nردات: داااااابة وليتي كاتهددي اسي بلال ياااك باان عييبك \n\n\nرد: بااان ليااا الشيياااط والقرووون معاك ومع بااك..غااديري هادشي اللي \nگلت ليك ولا غاندير شرع ايدي \"الغادي والجاي حاضيهم وهوما فالشراجم \nتايتشاوفو ويتغااوتو\"\n\n\nعائشة: والله ومشييتي حتااا درتيهااا لا سمحت ليه\n\n\nبلال: هااانية الكبييدة دياالي المهم هو تولي مرتي ماعديش بروبليم نتسناك تا عشر سنين حتا وكان تسمحي ليا على خاطر خاطرك\n\n\nعائشة: واااخة اسي بلال الى بقاات فيييك هاانا \n\n\nرد: والى بقيتي تما سااكتة هاانا هااااااتي\n\n\n\n\n🌼فالاسفل\n\n\nتاج الدين: حنا اسي بوبكر جينا غير قاصدين الخير عند دار الخير..جيت عندك \nبصيفتك أب عائشة ماشي عمي، باش نطلب يدها على سنة الله ورسوله لولدي بلال\n\n\nهيام: وحنا كانواعدوك اسي بوبكر البنت غانديروها فعينينا وغانحسبها بحال بنتي\n\n\nبوبكر دور عينيه كاتم الغضب داخلو..اللي بارك معاه هو ولد خوه الله يرحمو \nوفمقام ولدو وقيمتو فقلبو كبيرة لا هو لا مراتودد اللي ماصرفو فيهم الا \nالخير..ومن جيهة خرا فلدة كبدو اللي تنطبق السما على الارض مايقدرش يفرط \nفيها ولا يعطيها لواحد بحال بلال\n\n\nتاج الدين: سي بوبكر..حنا كانتسناو جوابك\n\n\nلا عبوش: توكل على الله اولدي\n\n\nحنحن بحرج جامع حواجبو وهنية قلبها كايشطح خايفة يگول شي حاجة ماهياش ويزبل ليخا گاع اللي خططات\n\n\nبوبكر: ولدي تاج الدين..نتا على الراس والعين ربي شاهد لا معزتك من معزت بنتي عائشة \"تنهد\" ولايني اولدي..\n\n\nقاطعاتو لالة عبوش وقالت: ولدي بوبكر ..قول أعود بالله من الشيطان الرجيم\n\n\nرد: الله ينعلو ويخزيه الا عبوش..ولايني راك عارفة كلشي وعارفاني كيف داير فهاد المسألة\n\n\nتاج شاف فهيام وهي باسى حنات عينيها..فحين لا عبوش برزانة بسمت وقالت: \nالوقت من البارح لليوم تبدلت اولدي وشلا حوايج تزادو ..دير النية وعيط \nلبنتك استاشرها فالمسألة راها هي الوحيدة اللي من حقها يا تگول ييه..يا لا\n\n\nبوبكر: الا عبوش واش معارفاش عايشة بنتي..الزواج هو اللي ماتحمل ماتقبل وغير قبيلة \"خنزر فهنية\" لقيتها كاتبكي فاش سمعاتني دويت عليه\n\n\nبسمت: وهي اش گالت لك.. واش بكات حيت دويتي عليه؟ ولا حيت گلتي لا؟\n\n\nقرن حجبانو بحدة: لا عبوش ..شهاد الهضرة\n\n\nردت: صفي النية وطفي الغضب اااولدي بوبكر..عيط للبنت نشاورو ونشوفو ريها حتا هي\n\n\nنفخ صدرو وقال ماااگلاي عيب الالة \" بحدة قال لهنية\" نوصي عيطي لبنتك\n\n\nناضت فيساع مبسمة غادة وتجري وتاج الدين قال: ادن كلشي فيد عائشة اسي بوبكر ياك؟\n\n\nرد: انا مانبزز عليها واالو اولدي..عندي ليك كلمة ديال الرجال وشهادة \nنتحاسب عليها غدا امام الله..باللي الى گالت آه راها ولات بنتكم على الراس \nوالعين..ولايني الى گالت لا..تواعدني وعد حر باللي ولدك عممرو يجبدها على \nفمو ولا يحادي جيهتها طول ماهي حية\n\n\nتاج الدين: حتا انا اعمي عندي ليك كلمة ديال الرجال..والقول حق علينا\n\n\nبوبكر: وانا قاابلل\n\n\nبوبكر رد ضهرو اللور مغوبش وهنية جاية تتزغرت مع عائشة اللي حانية الراس تتسمع ومتتشوف فحد\n\n\nگلساتها هنية حداها وبالحشمة ماقدرت حتا تنوض تسلم عليهم ولو بالقول..حتا \nمن بوبكر ماخلاش ليهم الفرصة حنحن وقال: بننتي عايشة ..عمك تاج الدين \nوخالتك هيام جاو اليوم..طالبين ايدك لولدهم المتوسط فر..ا بلال..قابلة \nابنتي؟\n\n\nطلع حاجب ومن داخلو مرتاح على جوابها داري بالللي بنتو عجينة ايدو وعارف \nعليها الشادة والفادة..لكن مالم يكن فحزبانو وقع.. وعائشة بصوت مرعد قالت\n\n\nعائشة: ق قابلة ابا\n\n\n\nتزمط والكلام تقطع فيه ..تاهوما زربو زربة وحدة لاينووض ليهم وبداو يتسالمو\n وهيام حدا عائشة بركات وقالت: مبرووك الحبيبة دياالي متصوريش شحال فرحانة \nبيك هههه\n\n\nطلعات شوفة خاطفة فباها لقاتو غاكايشوف مبهوض وبسرعة قالت: ا الله يبارك فيك اخالتي\n\n\nردت: يخليك ليلي اعروستي الحبيبة هههه\n\n\nتاج ناض بالزربة وشار لهيام توقف::\n\nسيادنا حنا غادين دابة وغدا الدراري غاايمشيو يشريو الخاتم باش عقد القران يكون فهاد السمانة\n\n\nنقزت هنية بالزربة قالت وعينها على بوبكر: ا ايه اسي تاج الدين نديروه بعد \nغدا مالنا شخاسرين ..تالفااميلة اللي نعيطو عليها ماعدناش وتوما قلال على \nمكانعرف\n\n\nرد مأيدها: داكشي اللي قلت ومن الاحسن يكون فالدار عندي..غدا وجدو ليها \nوراقها وانا غانتككلف \"تاج بقا ليه غير يجري فالهضرة وهيام قالت \n\n\nهيام: يالله خلينا ليكم الراحة \n\n\nتاج الدين: الله يعاونكم\n\n\nهنية: بسلاامة انسابي العزاز هههه\n\n\nخرجو راجعين نيشان لدارهم كايزربو وحتا سدو باب الدار عاد ارتاحو وهدا تنفسهم\n\n\nهيام: اوووف شحال تخلعت لاينوض\n\n\nتاج الدين: انا الرعدة شداتني زربت عليهم زربة عمري درتها\n\n\nهيام: ولكن يوماين مكافياش للعرس اتاج\n\n\nتاج الدين:: كونرت نگول غدا كون درتها..قدما زربنا يكون حسن ولا راه داك عمي بوبكر غايدير لينا العصا فالرويضة\n\n\nهيام: عنداك غيير يبدل ريو\n\n\nطلع حاجب: حنا عائلة العورابي امدام فاش كانعطيو الكلمة كانوفيو بيها \" قرب ليها كايطلع\" ايوا ونتي؟ غاتوفي بكلمتك\n\n\nميقات بميوعة مبسمة بغنج وضارت تتعوج طالعة لبيتهم وهو وراها حاضي و عاض \nعلى شفاهو..دخلو وسدو الباب متغافلين هاكاك الولد اللي فبيتو حاصل غادي جاي\n بالتوتر ويتسناهم يجيو يريحوه واش كلشي هو هاداك ولا يخدم القوالب\n\n\n.....................\n\n\nهنية دارت يدها على خدها كاتشوف فيه كي باقي نبهوض وضارت عند لا عبوش اللي باقة مبسمة\n\n\nهنية: هااويلي شت الراجل تبپلونطا\n\n\nعائشة ناضت سالتة لبيتها وقلبها رغم الشي اللي دارتو فرحان بقرارها اللهم هاكة ولا يبقا على رفضو\n\n\nلا عبوش: ولدي بوبكر..يااتا غيير جاوب\n\n\nشاف فيهم مخرج عينيه مزياان وقال: تووما واشهادشي اللي سمعت سمعتووه..داابة داك فرطووطو غايدي ليا بنتي ياانااا\n\n\nهنية ميقات معوجة فمها: ايييوا بقات فالحلوف هه\n\n\n\nخبط على ركابيه بالجهد حتا قفزهم بجووجات: هااويلي هااويلي زمطني ولد الحراام..هااويلي لعب بعقل بنيتي وانا ماجاايب للدينا خباار\n\n\nهنية: يااتا نوووض باراكة من التخرااف \"لا عبوش كاتقرصها تسكت ووالو\" السيد\n عااجب بنتك وعاجبااه تاوااش مشيير لاخوويي دير ليها قنبة وربطها حدااك حسن\n\n\nخرجهم فيها كي الشيطان: نتي سببااابي..نتي اللي عمرتي لبنتي رااسهاا نتي اناا بنتي مااباغة الزوااج\n\n\nهنية: يااتبغييك لفعة إن شاء الله بنتي بنتي بنتي امااالنا شتك غااتة اللي والدها تباارك الله انا ماعدي ري\n\n\nبوبكر: دااك الري سييري گجدرييه وخرجي سووق بنتي كاااتسمعي\n\n\nغوتات لا عبوش ناهية الحوار: هنيااا..سيري بدلي ساعة بخرا خليني نهضر نوبتي\n\n\nهنية: واش ماسمعتيهش شكايگول الا عبووش\n\n\nردت: يااتي سيري بدلي ساعة بخرااا\n\n\nناضت كاتنفخ وبوبكر بارك كايتفش وينفخ بااقي متسرطاات ليه وواخا يغمسوها ليه بالعسل مدردر عليه الزنجلان مايسرطها\n\n\nلا عبوش: ولدي بوبكر..زيد لهنا ندوي معاك\n\n\nبالفقصة كاينهج: لا عبوش الله يرحم واليديك اللي فالقبر لاما خلييني نفش هاد العافية اللي فيا كاتغلي خلييني\n\n\nلا عبوش: يااتا دير النية وزييد ماتعرف تلقا الحل فهضرتي\n\n\nشاف فيها مصغرهم وناض حتال عندها بارك : هانا الا عبوش شنو\n\n\nردت: ياك اولدي نتا ولدتي..كبرتي وربيتي وفقهتي وقريتي ووصلتي\n\n\nشاف فيها: وهي اللي نكسااب\n\n\nردت: وعويينتك اللي بيها كاضوي الدنيا.. يااك\n\n\nهز ايديه: وهاانتي دوييتي انا كيغاانديير نفرط فيها كيغانديير\n\n\nلا عبوش: گول اعوذ بالله من الشيطان الرجيم اولدي\n\n\nرد: وااقهرتوني بهاد اعوذ بالله واشااتا كاين شي شيطاان كتر من داامك المخلوض اللي غانتناسب معاه\n\n\nلا عبوش: ونتا سااهل؟ نتا مامخلوض ماواالو هاا؟ راك راجل مومن كاتصلي صلاتك\n ودير الخير وعارف بينك وبين الله..دابة ياولدي هادشي اللي تادير فيه يبغيه\n الله ؟\n\n\nوسع عينيه: علااه انا اشدرت الا عبوووش \n\n\nردت بصرامة: دررتي گاالا ورانا حقاانية فينما كان الحق نجي ليه..ديك الطفلة\n مسكينة اللي نتا صابح و بايت وممسي خانقها مابقاتش فييك..واش باغيها \nماتبقاش حااملاك اولدي هاادشي اللي باغي \" قرن حجبانو وقلبو ضرب \"\n\n\nبوبكر: وشكون يعرف مصلاحتها من غيري، انا بنتي ماباغيهاش طيح مع خطية\n\n\nلا عبوش: الى كاانو مكتبين فالسماا صحاب الأرض ماعنهم مايقضيو..خلي اللجام \nلبنتك ابوبكر رااه بنتك من صلبك وتربية ايدييك وبعقلها ورزااتنا تبارك الله\n\n\n\nلا عبوش: خليها هي اللي تقرر..وتالا غلطات وقف معاها ووريها واش نتا مكاتغلطش؟ واجاوبني\n\n\nتنهد كايشوف قدامو ويحرك راسو مأيدها\n\n\nردت: ايوا شتي..تعلمتي من اغلاطك نتا اولدي.. داكشي اللي علمتي لبنتك \nوالكلام اللي كانتي كاتفقهها بيه فالصغر خليها دير بيه ..خليها طبقو وتخرج \nللدنيا تعرف شفيها..بغات داك الولد..خايب ولا زين فعينك رااه بنتك بغااتو \nابوبكر وانا بنفسي بركت معاها وعرفت منها هادشي ..بلا ماتبدا تنفخ عليا تم \nواش بنتك ماعدها قلب مامنحقهاش تختار..الخايب هي لادخلات فالحرام..ولايني \nكون ماعرفها حرة بنت الحر مايجيش يدق الباب..غيير هادي اولدي كافية تزينو \nفوجهك..واش دابة الدري كايبان ليا انا زين كايبان لهنية زين كايبان لبنتك \nزيين.. ايوا وغيير تا اللي ماتحملووش ماالو مسكين شدار \n\n\nبوبكر: را..\n\n\nقاطعاتو: سككت خليني نكمل..هادشي ماقاضيش ومانافع بوالو..والى بقيتي على \nهاد العناد هانا كانگولها لك بنتك غاتنفر منك وتهرب, وگول مگالتهاش لا \nعبوش \n\n\nناضت خارجة كاتعگز على الطلامط مخلياه غارق حتال الفم بالتفكير وكلامها \nيعيا يطردو كايبقا فمخو تايدور ويعيا ينكرو كايلقا باللي عندها الصح فكل \nكلمة من فمها خرجان\n\n\n\n...\n\n\nلا عبوش: ياتي بالهدااوة يااهنية راه اللحاحة غلبات السحارة ابنيتي\n\n\nهنية: الا عبوش زااد فييه وااه هادة راباغي يعقد ليا الدرية\n\n\nلا عبوش: ياو ماگلنااش لا..سيري تي هضري معاه راكي مرتو ..قادي الكلام \nووزنيه وعرفي كيفاش تقنعيه..بعدا انا اللي عليا درتوو بغيتي بنتك تزوج طيحي\n كوااريك وسيري تفاهمي مع الراجل\n\n\nدوراتها شوية فدماغها ورجعات قالت: والله ومشا تاگال شي كلمة ناقصة حتا نقلبها معاه\n\n\nدازت فيها غادة عندو وهي تنهدات وقالت: لا حول ولا قوة إلا بالله\n\n\nهنية وصلات للصالون وكيف بسمات دوي مالقات حد..مشات للكوزينة والحمام وحدا \nالدروج اللي تايطلعو لبيت عائشة لكن حيو قالدار مقطوع: هااويلي هادة فين \nزاد؟\n\n\n\nصبح صباح جديد صبح فيه بوبكر كايحل ويسد البلاكار اللي فبيت النعاس يهز منو\n فلوسو.. على اتر التقرقيب فاقت هنية مقلوبة وناضت كاتسد زيفها: صباح الخير\n\n\nرد: صباح النور\n\n\nقوصاتهم تتشوفو كايحسب مصغر عينيه ةيهز: تاشتادير\n\n\nتنهد وضمس الفلوس دايرهم فجيبو: غادي يالالة مع بنتي\n\n\nخرجات عينيها: هااويلي فين\n\n\nبوبكر: فين غادين نشوفو قضية خواتم هاد الخطوبة الملعونة\n\n\nحلات فمها وضحكات بالفرحة: دخلنااا علك يالله ابووبكر وساير دوي من نيتك\n\n\nزاد فيها ماعدو خاطر: كحزي عليا لهييه\n\n\nخرج وصوت تزغريتها واصلو وكاسر الدار: اللقوة العسرية ياهاد المرا\n\n\n.. عائشة نزلات من الدروج لابسة حوايج لخروج وصاك فالجنب طالقة الشعر..تنهد فاش شافها وقال: زيدي ابنتي نمشيو زيدي\n\n\nحركات راسها حشمانة منو وتمو نازلين بلا مايدور والا يتكلم\n\n\nقدام الباب وحدا سيارتو واقف بلال مبسم والبشرة فوجهو واضحة..سمع الباب تحل وزاد وسعها خرج منو بوبكر نافخ الصدر هو يمحيها\n\n\nعاد خرجات عائشة تترمش مرة فيه مرة فالارض وهو بفضول قال: غادي معانا اعمي\n\n\nرد: ابييه ياكما ماراشقاش ليك\n\n\nبلال: للا حاشة\n\n\nبوبكر: وازييد قدامي \n\n\nزاد فيه غادي لكاطكاط ديال تاج وبلال بسم فوجه عائشة الخجول والهضرة اللي قال بالامس محاتها من دماغها ببسمة منو\n\n..عاد قرب يدوي هو يتم راجع بوبكر جرها من يدها وراه غادي بيها للوطو ركبها اللور وركب هو القدام ساد الباب\n\n\nبوبكر: ااسسيدي واش غانباتو هنا\n\n\nزير على الكونطاك كايبرد وتم غادي للسيارة..ركب دار السمطة وقاد المراية باش يبدا يشوف فيها وبوبكر فيساع حولها للطريق\n\n\nبوبكر: رااا الطريق فين جاات وتاحااضي الخوا الخاوي\n\n\nتنهد وقال: غانمشيو لواحد المحل ديال العائلة\n\n\nرد: لا غانمشيو عند سي التغماتي اللي جا فاونفا\n\n\nبلال: واحد كاتعرفو العائلة حسن من واحد كاتقدا من عندو مرة فالعام\n\n\nخنزر: وتا اخوويا باش عرفتيني كانتقدا عدو مرة فالعاام..وداك ديال العائلة \nلاكتي تا كاتشري منو الدهب لهادي وهادي انا بنتي ماشي بحالهم و مانديهااش \nلنفس البلاصة\n\n\nخرج عينيه مزير فكو وزاد مع الطريق ساكت وسارطها كايبرد السوق حتا دوز هاد اليوماين تاع الباكور\n\n\n\nوصلو ونزلو بتلاتة وبوبكر متوسطهم..دخلو لمحل ديال الدهب جميل كبير ومتول \nلقا بوبكر السلام ودخل كايشوف لاسق فبنتو وبلال مطلع حاجب فلاڤيتخين حتا \nقال:\n\nالله يخليك خواتم الخطوبة فين؟\n\n\nرد بلباقة: دقيقة اسيدي .. جبد ليه جوج ديال العلب عامرة بيهم كل واحد \nوشكلو وبداو بتلاتة كايشوفو.. بوبكر ضار لعائشة وقال بحنية: اينا واحد \nانوارتي عجبك\n\n\nردت: حرت والله كلهم زوينين\n\n\nبلال: تاخدي هادا غايجي معاك؟\n\n\nبوبكر: لا لا شهاد المزفت..هارا ليا اسيدي هادة \n\n\nجبدو ليه وبدا فيه كايحقق الشوفة: هادة زيين بعدا\n\n\nبلال: هادا كبير بزاف وعائشة كاتبغي شي حاجة سامپل\n\n\nضار ليه: تا دابة غاتوريتي بنتي شنو كاتبغي وشنو لا ياك اولدي\n\n\nبلال: لا اعمي غير هو هادة قديم شوية\n\n\nنقزات عائشة بسرعة وقالت: ا انا اصلا عجبني هاداك اللي فالجنب\n\n\nجبدو لبها الدهايبي شاد الضحكة وقال: هادا امدموزيل\n\n\nردت: اه شكرا\n\n\nخداه بوبكر وقال: تبارك الله زيين\n\n\nبلال: سي حتا انا عجبني..شحال داير\n\n\nالبائع: 5000درهم امسيو\n\n\nحرك راسو وضار جبد بزطامو كايجبدهم منو ويحسب هو يسمع بوبكر كايقول: بسم الله اسيدي\n\n\nخرج فيه عينيه وفدوك الفلوس الللي ماد للبائع وبنرڤسة قال: هدا هدا الشريف.. عمي انا اللي غانخلص\n\n\nبوبكر: مكاين لاش انا غانخلص لبنتي\n\n\nزير سنانو: لا حول..اعمي دير عقلك راها.\n\nغاتولي مرتي وداك الخاتم انا اللي غانركبو ليها\n\n\nبعناد: وباها اللي غايخلصو ليها\n\n\nعايغشة: صافي ابلال عافاك وسع خاطرك ماعليش\n\n\nزفر بعصبية وخرج لبرا يشم الهوا خلاه مبسم يخلص ويشوفو على صبعها كي جا وهي دايرة الخاطر وساكتة\n\n\n\nهنية: هاهوما اوليدي راه جمعتهم لك كااملين هنا گاع الوراق الي تحتاج\n\n\nخداهم تاج كايتفحصهم وقال: شكرا بزاف اخالتي انا غادي بيهم عند العدول..سي بوبكر فخبارو؟\n\n\nردت: انا مگلت ليه والو حنا صافي تافقنا قدام ودنيه وغدا نوجدو كلشي \nللعرس..غانديروه غير بيناتنا وفاميلة قليلة اللي تحظر الله يجعل البركة \nونوضو نايضين\n\n\nحرك راسو: إن شاء الله \"زفر\" هادشي مزروب بزاف\n\n\nهنية: داك الراجل عدي هادشي اللي ينفع معاه..والله ومازربنا تاينض لشي تنوعيرة جديدة هاداك انا اللي عارفاه\n\n\nتاج الدين: واخا الالة الله يعاون \n\n\nردت ببسمة: الله يرضي عليك اولدي\n\n\nتاج الدين: هيام غاتجي عندك واحد الشوية على قبل داكشي اللي غاتحطو غدا \n\n\nببشاثة قالت: ايييه مرحبا بيها والهيلا ديك مرتك تادخل للخاطر واخا الله يسمح ليا زبلتها معاها فاللول هههه\n\n\nرد: ههه ربي يخليك الالة..خليت لك الراحة\n\n\nمشا وهي سدات الباب وداخلة لدارها غير غادة وضحك وتزغرت وشكون بحالها اللي \nالهم الوحيد اللي كان ملازمها هو بنتها تسوفها فدارها وولادها \n\n\n.....\n\nخرج من عند الدهايبي شاد فعائشة وبلال من اللوطو حاضيهم وساكت..طلع حداه \nوعائشة الور تتشوف فالخاتم مبسمة وخاتم اللي هداها بلال فليد الخرا مزيرة \nعليه\n\n\nدور الساروت وعاد بغا يديماري هو يتقصح فايدو حيدها بسرعة و شد فيها موجع: ااااي\n\n\nتخلعات عائشة وبوبكر قال:: اماالك\n\n\nرد مخسر ملامحو: يدي ااعمي\n\n\nعائشة: علاش ماالها؟\n\n\nبوبكر: ارا نشوف \n\n\nبلال: البارح طحت عليها وعاد بدات كاتقصحني\n\n\nبوبكر: وماالك ماگلتيها من اللول نصوگ انااا لاش تحركها گاع\n\n\nبلال: حشمت منك اعمي\n\n\nبوبكر: ممم علاه تا كاتحشم..نزل نزل\n\n\nحل الباب نزل وتبادلو الادوار طلع هو بلاصة بوبكر وبوبكر تولى القيادة وديمارا من تما\n\n\nبلال: دينا لشي كافي نرتاحو فيه\n\n\nعائشة: غاخ ابا نشربو غير شي حاجة بعدا\n\n\nبوبكر: وازيدو ننزلو فهادي نيت\n\n\n\nحبس قدام الكافي ونزلو داخلين بتلاتة تاني وبوبكر عاوتاني متوسطهم ولاسق \nفبنتو لسقة وحدة..دخلو بجوج لطبلة طويلة الوسط برك وبركها حداه عاد لحق \nعليهم بلال كايشمر بنيفو گلس حاط الطيلي على الطبلة وراد ضهرو اللور..وقف \nعليهم السيرڤور فالبلاصة وقال: الله يخليكم السيارة اللي برا تاعمن\n\n\nرد بلال: ديالي ياكما كاين شي مشكل\n\n\nرد: تبلاصات فمكان خطأ اسيدي وخاصكم تحولوها من تما\n\n\nجاوبو بوبكر عاقدهم: بحالي بحال الناس علاه فين خاصني نحطها\n\n\nالسيرفور: لا اسيدي هادوك ماشي كليان تاعنا..كاين پاركينگ ورا الكافي تما فين تانحطو السيارات\n\n\nبوبكر: دابة انا باش نشرب قهوة خااصني ندووور لداك الباركينگ نحط فيه الطموبيل وفاش نخرج نعااود ندور للباركينگ نخرجها منو\n\n\nرد: ماشي بعيد اسيدي اجي معايا نوريك\n\n\nبلال: غير سير اعمي بغيت نمشي ولكن راك عارف\n\n\nبلال شاف فايدو متاسف وبوبكر زفر بانزعاج وناض كايشوف فيه بتحدير\n\n\nبوبكر: اناا راجع لك درووك هادوني منك\n\n\nبلال: الله اودي\n\n\nخنززر وتبع السيرفور من اللور..عاد خرجات تنهيدة راحة من فم بلال وبسم اما عائشة مكمشة فيه حجبانها وقالت: نتا اللي نوعرتبطيها ياك\n\n\nحل عينيه: انااا\n\n\nعائشة: اووف ابلال واش عوض تكحلها كاتعميها\n\n\nرد: داك باك واخا نجيب ليه الكحل الحر مايعجبوش يصلاحو معاه غير القوالب..خلينا فالمهم دابة \" بسم بجادبية \" فراسك غدا عرسنا\n\n\nحمارو خدودها وردات شعرها ورا ودنيها حشمانة وبخفوت قالت: فراسي\n\n\nقرب ليها مميل راسو للجنب: ايوا مغاتگولي والو.. ماعندك شروط ماعندكك طلبات\n\n\nهزات راسها مبسمة: معلووم عندي..ولكن بدا نتا الاول\n\n\nخدا يديها باس راحتهم وقلبها كايرفرف..الابتسامة عراضت ففمو زادتو وسامة \nعلى وساوة وقال: عندي شرط واحد..من غيرو مابغيت حتا حاجة فيك تتبدل بغيتك \nكيفما نتي تبقاي\n\n\nبسمات و تترمش بخجل: واخا..ولكن انا..بغيت منك شي حاجة\n\n\nرد: أمري اعمري\n\n\nعائشة: هههه..بغيت نكمل قرايتي ابلال..وتكون عندي شي وظيفة زوينة كيفما ديما كانحلم\n\n\n\nرد: وأنا معاك..يدي فيدك وفاحسن مدرسة غاتقراي..نجاحك نتي من نجاحي واخا زلط فشي مواد ولكن غانديپاني معاك\n\n\n\nضحكات وقالت: وشنو ناوي دير..راه الزواج هادة مغاتبقاش دور بين الزنايق من هنا لهنا لاخدمة لاجوج\n\n\n\nرد : دوينا انا والواليد فهادشي البارح..كنت موالف نديپاني معاه من الصيف للصيف \n\nو كان ديما باغيني ناخد البوسط ديالو ونتكلف بكلشي، ولكن هاد المرة مدام \nالقضية فيها الزواج غاناخدو وخدمة كانفهم فيها وعدي معاها حسن من شي حاجة \nلاعلاقة\n\n\nببسمة خفيفة: بصح شوف نتا فاش غاترتاح\"باس يديها مرة خرا\" هههه بلال\n\n\nرد: عمر بلال..انا مرتاح معاك نتي وعلى قبلك ندير اللي كان\n\n\nبغنج ردت: ممم وعلاش البارح بقيتي كاتهدد فيا\n\n\nطلع حاجب: نهدد طاسيلتك ونجي نملخك گاع.. جيني حتال المعقول اعائشة ياتمشي معايا گود ياتسوخري اللور\n\n\nجرات ايدها: فمك حاامي خاصاك السبة الاطيف\n\n\nبلال: گلت لك اللي كاين انا جيت نيشان \n\nودويت على اللي فقلبي ومابغيت والو غير تشدي فيدي وندوزو هادشي بجوج بينا\n\n\nرمشات فيه بتردد: و مخالعكش الزواج\n\n\nباستهزاء: بوعو هو ههه\n\n\nهزات كتافها بحيرة: ماعرفتش..يعني نسكنو فدار وحدة وحنا باقي متنعرفو بعضياتنا مزيان، جااتني ناقصة؟\n\n\nرد: انا كانعرفك ونتي كاتعرفيني شي حاجة خرا مكايناش.ظوغير نتي اللي \nتوافقيني عرفتي علاش..حيت نتي بحالي من الأول واضحة ومكتتصنعيش يعني اللي \nفقلبك على لسانك ومتتعرفيش تخبي..هادشي كافيني واللي بقا يجي مع الزمان \n\n\nقرصها فنيفها حتا ضحكات وباس راحة ايدها مرة خرا\n\n\nعائشة: ههه وارساا\n\n\n....\n\n\nبلاصا السيارة مخنزر ونزل كايبرگم على السيرڤور\n\n\nبوبكر:كاس ديال القهوة شحفتوونا عليه خزييت الاطيف\n\n\nتم راجع زربان ايديه ورا ظهرو والحضاش فحجبانو مرسومة..دخل للمطعم غادي \nومصغر عينيه لقاهم باركين عادي بلال كايشرب قهوة قاصحة وعائشة عاصير ديال \nالبنان، گلس حداها كاينفخ \n\n\nشافت فيه وقالت بقلق: امدرا ابا حطيتبها\n\n\nرد: يعطيهم الغاراق خزيت على قوم \n\n\nعائشة: صافي متتعصبش تشرب شي حاجة؟\n\n\nبلال: خودي ليه شي عصير باارد يالله يتكالما شوية\n\n\n\nتعاشات العشية والليل ليل\n\nهاد الليلة كانت غير كل الليالي..هم نزاح على بعضين وهم مابعدو هم تحط على \nقلوب بعضين..قلب بوبكر الأب..تنهد وهو فالسطح ديال دارو كايشوف للتحت \nساهي.. تزويجت بنتو الغد ليه ضاراه فخاطرو ومنغصة عليه النفس..صحيح ان سنة \nالحياة هي هاديك وهو عيا يكدب على راسو ويوهمو بشي حاجة عمرها تكون..نسا \nحقيقة ان البنت كيف كايقولو ناس زمان فدار باها غير ضيفة لابد يجي نهار \nتمشي فيه لعند راجلها\n\n\nطلعات ضامة ايديها وشعرها كايحركو الريح بخفوت نطقات وقالت: با..عيطتي عليا\n\n\nضار مبسم وعينو مهمومة: زيدي ابنتي زيدي ندويو ونقشبو تاني انا وياك\n\n\nجات عندو ودرعها ليه: الله يرضي عليك ابنتي..اللي عندو رضاة الوالدين مايخاف من والو ابنتي وانا ومك راضين عليك دنية واخرة\n\n\nردت : عارفة ابا لهلا يخطيكم عليا\n\n\nرد بحنية: حتا نتي انوارتي\" تنهد بحصرة والكلام بزز باش تايطلع ليه \" \nولايني سنة الحياة هي هادي..راضي بكل ماجات من عند الله الا هادي ماكنت \nضارب ليها الحساب..ولايني جات وقيتتها\n\n\nشافت فيه بحزن وعينيها بالدموع رققو: انا ابا ماغانبعدش عليك..غاتبقا تشوفني ديما وفينما توحشتيني مرحبا بيك\n\n\nرد: الله يرضي عليك ابنتي..اللي نوصيك هو راه باك ديما معاك..فينما تحتاجيه غاتتلقايه شاد فيدك ومعاونك\n\n\nتخشات فحظنو مزيرة عليه: الله يخليك ليا\n\n\nبوبكر: امين..الصبر ابنتي هو كلشي فالدنيا..وطبع بنادم ماتعرفو الا بعد المعاشرة..كلا وطبعو وكلا وقلبو كيف.\n\nداير ليه الله..شتي حتا مك عمرنا تافقنا على شي حاجة، ولكن هي اعز مانملك واللي ضرها ضرني كتر منها\n\n\nضحكات: عارفة ابا..حتا نتا عزيز عليها\n\n\nبوبكر: ايييوا هاحنا غانوليو الراس فالراس ..الله يخرجها على خير وصافي\n\n\nردت: غاتبقاو هنا ياك؟\n\n\nبوبكر: لا ابنتي غانرجعو فحالنا للدوار..القهوة اللي كنت ناوي نشد، صونا \nعليا مولاها النهار اللي كت وصلتك لديك الحفلة وگاليا مابقاش باغي يكري، \nنايض فيها شي صداع مع خوتو وداكشي فيه قوة المشاكيل\n\n\nعايشة: فيها خير .. نتا كاتفهم فالفلاحة كتر هاديك هي حرفتك\n\n\nتنهد: اللي بغاها الله ابنتي هي اللي تكون...نتي عمرك تنساي واليديك كل \nنهار صوني وسقسي وكل جمعة نزلو عدنا تاكلو كسكسو ونتجمعو كاملين\n\n\nضحكت: ضروري ابا\n\n\nبوبكر: والى تقلقتي غير قد هوك جمعي شراوطك وزيدي لدار باك ولا غاخليهم \nليه..حتالا دار لك شي حاجة غير تسوخري اللور وخليهي يانا نتفاهم معاه\n\n\nحكات رقبتها بحرج: احم و واخا ابا\n\n\nبوبكر: الله يرضي عليك\n\n\nباس راسها وبقا مدرعها كايشبع من وقفتها معاه ويحليو الكلام على شلا مواضع..حتا طلعات هنية وقالت: العشا واجد وازيدو خلاص\n\n\nناضو من وراها نازلين وتجمعو لآخر مرة على طبلة الاكل كايتعشاو ومرة مرة \nيدويو بابتسامة ففمهم..واخا القلب مكوي بحر الفراق وماعالم بيه غير الله\n\n\n\nصباح منور وشمسو مشعشعة بحرارة فالسما..فاتت وقيتت الفطور وتوسط النهار، \nوقدام باب سي تاج الدين وقفو بعض السيارات من الاقارب المقربة فقط اما حتا \nهنية قررات ماتعرض على حد وحتا ترجع للدوار ودير ليهم الفيشطا فين ينشطو \nجاراتها بيها يسدو فمهم وينوضو نايضات\n\n\n..\n\nالصالون عمر بالناس واشهى انواع الحلوى والمشروبات تتفرق على يد السيرفورات\n من كل جيه..كانهم فقاعة خمس نجوم وهيام هي اللي واقفة على كلشي وتستقبل كل\n واحد ببسمة لبقة ناعمة وتاج مرة حداهها مرة غادي عند بوبكر اللي مجمع مع \nالناس يستقبل مباركة هادا وهاداك وواقف بزز من وجع قلبو على عرس بنتو \nالوحيدة والبسمة فالفم\n\n\nتاج الدين: عمي\n\n\nضار لبه: نعام اولدي خاصة شي حاجة\n\n\nرد: لا غير العدول راه وصلو ودخلتهمم للصالون الصغير\n\n\nبوبكر: خاوي ياك\n\n\nتاج الدين: ااه غانكونو فيه غير حنا، سير كلم عائشة وانا غانجيب بلال\n\n\nسرط الريق ومسح جبهتو من العرق : واخا اولدي انا غادي\n\n\nمشا خارج من الدار طالع لدارو وبالضبط لغرفتها اللي منها خارج صوت العيالات\n\n..حنحن بصوت حرش عاد دق وهو منزل الراس بوقار: هنية\n\n\nهنية: زيد زيد لاماكاين براني هعهه\n\n\nدخل ولقا هنية باركة مع مرا كبيرة فالعمر هازة عكاز وبتكشيطة بنية مع فولارها كاضحك\n\n\nهنية: خاادي الحاجة عيشة مت تاج الدين هههه عقلتي عليها\n\n\nشافها بوبكر وبسم: ايييه اغبرة الالة عيشة\n\n\nضحكات المرا وقالت: امبروك علينا النسوبية ياتا كيدرتي حتا جوجتيها هاادشي اللي حيرني يانا\n\n\nنزل راسو كايحنحن: ايوا سنة الحياة هي هادي\n\n\nبسمات بعينيها المكمشين وردت: سي بوبكر ..شتي ولد ولدي مكاين اللي عارفو \nقدي خابزاه خبيز.. راه واخة ملاوط وضحكو كايركب فيا بوصفير والايني بحال \nقلب بلال مكاين فگاع خوتو..وبنتك غايديرها فعينيه عمر الخير يخصها معاه \n\n\nبوبكر: الله يطول فعمرك الحاجة هادشي اللي بغينا \" ضار عند هنية \" فين عائشة ؟\n\n\nهنية: راها فالحمام مع خت تاج الدين \n\n\nتحل الباب مرة تانية ودخلات مرا بشعر برتقالي طويل ووجه جميل بشوش لابسة \nتكشيطة حمرة سامپل وطالون، جاية من وراها عائشة بفقطان ابيض مطرد بعقيق \nدهبي ومضمة ديال الدهب براقة على خصرها وشعرها طالقاه على راحتو مزيناه \nبتاج فيه وسطو\n\n\nالمرا عند بوبكر جات كاضحك وقالت: هههه عمي بوبكر\n\n\nتلعتم وعينو على بنتو بارتباك: بنتي نجاة كيف دايرة\n\n\nجات باست ايدو كاضحك: الحمد لله اعمي مبرووك علينا..واللهيلا فاش علمني تاج\n الدين فرحت حتا ماقداتني فرحة هههه مالقاوش لولد خويا حسن من هاد النوارة \n\n\nجات عائشة باست ايدو وهو باس راسها مخنوق وقال كايتنهد: احم يالله ننزلو را العدول وصل\n\n\nنطقات الحاجة: وااعاينو شي واحد ينوضني من هنا ننزل معاكم\n\n\nهنية: هههه زيدي اخالتي زيدي\n\n\n\nنازلين بخطوات بطيئة وحسي مسي للصالون فين بارك العدول بكتابو وحداه تاج \nالدين وسي العريس منزل الراس وخلعة عمرو عاش بحالها شداتو، منور وطاايح \nعليه السر جاه الكلاص قتال ومكاينش اللي قتلو قد شوفتها كي البلارة قدامو \nوراسها منزلاه بحياء بزز باش تتطلع فيه الشوفة ودغيا تعاود تنزلها\n\n\nقرب لودنو خالد اللي ضارب كوستيم زرق وگرافاكة موڤية قاجاه ضحك للناس وقال:\n فجيبي سوارت الهوندة ديال عمي بشعيب..نوض الساط هرب ماحدو باقي الحال\n\n\n...دار راسو مسمعوش وبقا على بسمتو المتيرة محتافظ و بوبكر گلس مگلسها حداه \n\n\nحنحن العدول وحل الكتاب: سيادنا على بركة الله نبداو...فين هي لالة العروية\n\n\nنطقات هنية بفرح: هي هادي ههه\n\n\nحنحن بوبكر: بنتي اسيدي\n\n\nالعدول: البطاقة الوطنية ديالها \n\n\nجبدها بوبكر كايلهت ونفسو مجروحة، مدها ليه وقراها مزيان عاد رجع قال: وفين هو سي العريس\n\n\nبلال ببسمة قال: هو انا \"مد ليه الكارط تاعو\" بلال العورابي وعائشة \nالعورابي..قابلين بهاد الزواج على سنة الله ورسوله بلا صغوطات وبكامل \nارادتكم\n\n\nبلال: قابل\n\n\nشاف العدول فعائشة: مرسوم الصداق خديتيه ابنتي\n\n\nشافت فباها كاترمش وهو قال: خداتو اسيدي\n\n\nالعدول: قابلة بهاد الزواج ابنتي\n\n\nحنات الراس مبسمة وصوت بالكاد كايتسمع نطقات: ق قابلة\n\n\nضحكو مجموعين الا خالد الى باقي على صاحبو محصر..كتب العدول في الكتاب \nديالو ومدو لبلال هو والستيلو..سنا بسعادة مختالجة قلبو وبنظرة عاشقة شاف \nفيها ومد ليها الكتاب خداه بوبكر وقال: وقعي هنا ابنتي\n\n\nخداتو كاتترعد وقعات وردوه للعدول اللي ببسمة قال: اسيادنا مبروك عليكم بالبنين والبنون إن شاء الله ههههه\n\n\nتعالات الزغاريت الحارة من جيهة الحاجة جدة بلال وهنية أم عائشة، اما \nالباقي كايبارك ويعاود وخالد ناض كايعنق صاحبو بروح رياضية وبلال كايضحك \nعليه\n\n\n\nخرجات لالة العروسة من الصالون وزوجها شااد فيدها..دخلو تحت تعالي الصلاة \nوالسلام على الرسول لجلستهم مع الناس مبسمين وهو كل مرة على ودنها محني \nوالتزنيگة كاطلعها..\n\n\nتطلق الشعبي نعام الالة وبداو الناس عاطينها للشطيح والرديح هاك بالاك هاك \nبالاك البنات حاضين العريس ويتنهدو ومرة يشوفو فالسربايا ويتبسمو اما خالد \nاللي دازت من حداه يغمزها ولا يوقف ياخد النمرة شي ضاحك ليه وشي سباتو \nوزادت وهو حال فمو فيها ويقول: اهانية والله تاهانية\n\n\nقاسو شي حد من اللور ضار وحل فمو فاش شاف بنت طول منو بشوية وزعرة كاتشعل بالزين بسمات وخديداتها موردين وقالت: خويلد هههه\n\n\nخالد: ها؟ تتعرفيني الزين\n\n\nردت: هااويلي انا نعييمة\n\n\nرد: تي شكون نعيمة\n\n\nردت: ياتانعيمة بت عمك بشعيب هههه \"نزلات عينيها حشمانة وقالت\" و وخاطييبتك\n\n\nزاد وسع عينيه كتر وبعدم تصديق قال: عمي نعيم؟؟؟\n\n\nدمعو عينيها وبدات تنخصص عليه وهو عاد حس بشنو گال: باااقي تتگول ليا عمي يااك اخويلد ياااك هءهؤ\n\n\nبشات كاتهرنن وهو بالزربة تبعها وكايبان ليه غالشعر زعر مسبسب من اللور: ا \nااجي والله ماعنيتها اعمي..ب بغيت نگوول نعيمة وتي غاااوقفي ندوي معاك \n..ويلي ويلي زياانت بنت الحرااااام\n\n\nمشا تابعها يحزر ويداري وخلا الناس ناشطين فالصالونات بتلاتة والنشاط هاهو شاط\n\n\n\nمرو دقائق حتا دخلو العمارية بماليها للالة العروسة، نوضوها بالزغارت وهي \nكاضحك بسعادة ماتوقعاتهاش ابدا تكون وكانت هادي مفاجأة من هيام ..طلعات \nعليها كالملكة كاتشوف فعائلتها الصغيرة والكبيرة مجمعين عليها لتحت مبسمين \nوالورد فيدهم تايرشوه عليها وصوت الاغاني الشعبية منوض الحيحة فيهم سوا \nالقريب ولا البعيد ..كلا واحد ناض كايشطح وكل واحد وفرحتو شحال مقدارها \n..لكن تاحد ماحس ببوبكر اللي رجع اللور شوية وزاد خارج مع الباب لبرا، حاط \nايديه على عينيه وبكا مرير عمرو بكاه الا مرة وحدة..هو نهار تزادت فيه \nنوارتو عائشة..بكا وتهز صدرو وتحرق قلبو على كبدتو اللي غاتمشي عليه وطلب \nمن الله العالي يصبرو.. عاد مسح وجهو اللي رجع حمر ودخل للحمام غسل وجهو \nورسم عليه بسمة خفيفة، خرج بيها عند الناس لقا الجو عدا والناس جالسين \nيتعشاو..جلس معاهم على طاولة العرسان فين متواجدة حتا هنية وهيام وتاج \nالدين برك جنب بنتو اللي هي وبلال مبسمين وكل مرة دور وتبوس يد باها وهو \nرضاتو عليها لاسقة ففمو\n\n\n...........\n\nسالا العرس.. تأخر الوقت واللي عندو فين يمشي راه بدا يزيد ليه وحتا من \nالعرسان نوضوضوهم بالزغارت حتا الباب فين كاينة سيارة بلال مزوقة على حقها \nوطريقها وخالد حداها واقف مرة ضاحك وبنت غمو مبسمة حداه\n\n\nهيام: تهلا فراسك احبيبي واخا هءهؤ \n\n\nعنقاتو وهو زيرها عندو فحين عائشة عنقات مها هنية البي دموعها سيالة بحرقة \nوبدات تنخصص وتقول: ردي البال لراسك ابنيتي راه الرباط هاديك هءهؤ\n\n\nردت كاتبكي بدورها: حتا نتي أمي هءهءهء هاد ليامات منقدروش نسافرو على قبل مدراستي، جي عندي وقتما بغيتي واخا هءهءهء\n\n\nهنية: الله يرضي عليك اكبيدتي\n\n\nدازت لباها عنقاتو بحرارة ومسخات حتا تطلق منو.. رضا عليها بصوت خافت مزير نفسو بصعوبة وهي بعدات عليه كاتحبس دموعها بزز\n\n....\n\nضحك بلال وبعد من حضن هيام قائل: امي راه غادين غير للرباط ههههه مازال نجيو عندك وحتا نتي زورينا مرة مرة\n\n\nهيام: احياانا علك الهارب مالي مكانعرفكش\n\n\nفجأة وقدام باب الدار توقفات سيارة رباعية الدفع، ضارو ليها كاملين والفرحة\n بدات تبان على وجوههم فورما شافو نوع الماطريكيل اللي عليها\n\n\nبلال غوت والضحكة ففمو قال: ابا عز الدين هههه\n\n\nنزل رجل تلاتيني دو ملامح كاتشبه لتاج الدين لابس الكلاص نعاماس و مبسم \nبفرح جا كايجري وتعانق مع خوه بحرارة: مبروك الجن واخة سبقتيني\n\n\nبلال: هههه العقبة ليك الخاوة الله يجيب ليك شي قادوس فين تزلق تا نتا\n\n\nعز الدين: ياك لمك هههه\n\n\nهيام: هءهءهء ولدي عز الدين\n\n\nرد عليها ضاحك: اهيااتا مستقبلانا بالدموع ههههه\n\n\n\nعنقها كايبوس راسها وداز لباه باس على راسو وعنقو بالجهد\n\n\nتاج الدين: على سلامتك الدحش\n\n\nعز الدين: الله يسلم اباه هههه\n\n\n\nسلم على الباقين اللي كايعرف واللي محايعرف وعليه تحطو عينين العازبات \nمادام المتوسط طار هاهو هادا نزل عليهم بحال رحمة سيدي ربي..بلال خدا يد \nعائشة بعدما مسحات وجهها وتبسمات عاد قال: تعاالي نعرفك ههه هاادا خويا \nالكبير عز الدين..عز هادي المدام عايشة \"وركات على يدو بظفارها وقال \nبالزربة\" عاائشة عاائشة اححح القميش لاش\n\n\nضحكو وعز كدلك حرك راسو وقال: مرحبا بيك معانا اختي ههه \n\n\nابتاسمت ليه وردت بخفوت: الله يبارك فيك\n\n\nبلال: سياادنا تهلااو..انا غادي واحد السيمانة ونرجع ليك تا\n\n\nهيام شافت فعز الدين وقالت: غاطول البركة ياك اولدي\n\n\nدرعها عندو: غاانطول الالة انا معااك هههه\n\n\nبلال: تهلااو الخاوة\n\n\nحل الباب لعائشة وهنية جات تاني كاتعنق وتبوس اما بوبكر مصبر راسو غير \nبزز..بغات تطلع وماقدراتش مسحات دموعها ودارت عندو مرمية فحظنو تما فاض بيه\n الكاس وفاضو دموعو وهو لصدرو مزيرها..قطعو قلب كل من كان تما وبقا فيهم \nبالجهد..بالزز طلقها كايرضي عليها بصوت مبحوح ودموع على لحيتو البيضاء \nمختافين: الله يرضي عليك ابنتي الله يرضي عليك\n\n\nضارت كاتتشهق ركبات وبلال مشا باس ايدو وعنقو بدورو كايردد: فعينيا اعمي.. أقسم بالله عمر الضر يمسها وانا حداها\n\n\nرد: الله يرضي عليك اولدي راها هي اللي نكساب\n\n\nشاف ييه مبسم: ولات بنتي قبل ماتكون مرتي ااعمي..كون هانني عليها\n\n\nضرب على كتفو مبسم وطلع ايدو للعائلة عاد مشا يطلع نقز منعم وقال: اتكاايس شوية ابا بلال تكايس\n\n\nضربو عز الدين من اللور وبلال طلع كايضحك ومن تما قلع\n\n\n\nلمدينة الرباط كان العزم وبعد ساعات وهو ماسك ايدها بحنية ونظرات ولهانة، \nوصلو لعمارة فأحد الاحياء الراقية وفيها توقفو..نزل بلال وقبل ماتفتح الباب\n حلو ليها وهووب هزها من اللارض حتا قفزات: اااعع هههه اشكادير\n\n\nسد الباب برجلو وداخل بيها: كانهز مراتي الحبيبة\n\n\nردت: هههه غايشوفنا شي حد ويلي\n\n\nبلال: التلاتة الصباح هادي شكوون بغا يشووف هههه\n\n\nطلعها فالاسنسور هاكاك ووصلها لدارهم الجديدة بعدما حلات هي الباب..سبق \nالرجل اليمنى ودخل ساداه هي وتم غادي بيها للبيت نيشان حل وبرجلو سد ، حطها\n ضاحك وهي تتقاد شعرها وترمش فيه بانفاس مظطربة\n\n\nبلال: غاندخل ندوش ..شتي داك الپلاكار لهيه..فيه واحد العباية وفولاد، لبسيهم\n\n\nعمزها وطلعات حاجب: غانصليو\n\n\nتم غادي للحمام: غانصليو ونديرو قيام الليل من هنا للصباح \n\n\nعائشة: شنوو؟\n\n\nمردش عليها وقطبات حجبانها هازة جلايل القفطان وغادة للخزانة اللي لاسقة \nفالحيط باللون الفضي البارد..حلاتو ولقات ليشوميز الوان واشكال معلقين فيه \nمدات ليهم يدها مترددة وقلبها بالجهد كايخبط..ضحكات فسرها وبلا ماتفكر جوج \nمرات هزات وحدة فلون الكراميل وبدات بالزربة كاتحيد وتقلب على الكريمات لا \nكانت شي حاجة طليها تبدا بيها هي اللولة..وفعلا، لقات كلشي فالطبيلة محطوط \nقادات بيه لحمها مزيان ولبسات الشوميز بسرعة، غير سمعات الباب تحل ضارت \nللعباية لبساتها وسدات ليها السلسلة\n\n\nبلال: دخلي توضاي \n\n\nداز من حداها كاينشف لحمو وهي كيف ضارت وشافت جسدو من الاعلى عاري الحرارة \nطلعاتها والوضو كون توضاتو هي اللولة كوراه خسر وتبطل..شاف فيها مطلع حاجب \nوعلى اتر شوفاتها بسم بجنب فمو: عائشة\n\n\nسرطات الريق: ن نعام\n\n\nرد: سيري الكبيدة توضاي \"غمزها\" انا ديالك الليل كامل ارا ماتشوفي\n\n\nخنزرات: الله يستر\n\n\nبلال: هعههه اميين \n\n\nمشات من حداه كاتنفخ دخلات للحمام تنش على راسها وبما بارد توضات..خرجات \nعندو هو اللي لببس فوقية خفيفة باقا جديدة، لقات فولارها فيدو وقربات ليه \nبنفسو لبسو ليها مزيان وفرش السجادة مقيم بيها الصلاة..حتا سالاو وهزو \nايديهم للسما كايدعيو، وودنيها كايلتاقطو دعاؤو اللي بحال السهم دخل لقلبها\n\n\nبلال: اللهم اجعل كل الخير في طريقها، وأجعل حياتها مملوءه بالفرح والسعادة\n والسرور.. اللهم حقق لها كل ما تتمناه وارحمها وأرحم والديها وجميع \nأقاربها وأحفظهم لها\n\nاللهم أرزق زوجتي مع كل خفقة قلب وطرفة عين فرجاً ومخرجاً وعفواً وأمناً وإيماناً \n\nاللهم اجعلها لي كما أحب واجعلني لها كما تحب واجعلنا لك كما تحب ربنا وترضى\n\nاللهم اجعل زوجتي من اخلص عبادك\n\nاللهم اجعل قلبي لا ينبض الا بحب زوجتي\n\n..و اجعل عيني لا ترى سوى زوجتي\n\n..و اجعلني رجلا في خدمة زوجتي..\n\nاللهم ارزقنى حب زوجتي وإخلاصها ورضاها وتقديرها واحترامها \n\nاللهم انا أشكرك من كل قلبي لأنك جعلتها من نصيبي..اللهم اجعلني أهيم في حب زوجتي و اعشقها و اهتم بها وأرعاها أحسن رعايه \n\nاللهم حببني الى قلبها وجملني في عينها واستر عيوبي عنها واستر\n\nعيوبها عني وألف بين قلوبنا واجمعنا في الفردوس الأعلى من الجنة\n\nوالحمد لله رب العالمين والصلاة والسلام على محمد وال محمد\n\n\n\nسمع تنخصيصها وباستغراب دار لقا دموعها دايزة سيالة وسع عينيه وقرب بارك \nقدام وجهها كايمسح دموعها بخوف: حبيبة ماالك؟ علاش كاتبكي شنو\n\n\nردا: هءهء م ماعرفتش\n\n\nبلال: ههههه الهبيلة هادي \n\n\nمسح دموعها بحنية وهي بين ايديه كاتنخصص وقالت: عجبني هاد الدعاء\n\n\nرد: ممم حتا انا..من الصباح وأنا كانحفظو وفينما عاودتو كانتخيل راسي واقف قدامك كانصلي بيك وندعي بيه الله\n\n\nغوبشات: واش بصح كاتصلي\n\n\nرفع حجبانو شاداه الضحكة: الله يسمح ليا لا \"هز عليها صبعو\" ولكن من هاد \nالليلة غانبداو نصليو بجوج اي صلااة..انا نزعمك ونتي تزعميني حتا نشدو فيها\n\n\nبسمات : إن شاء الله..وملي دوينا فهادشي دوينا ..يعني نتا واش متت احم ما كات..\n\n\nضحك: ماكانكميش..لا عمري حطيتو ففمي واخة غير ضحك\n\n\nعائشة: مادويتش على الگارو حيت اصلا اللي تايكميو كاتكون باينة فيهم..ا ا دويت على ه هاداك..\n\n\nطلع حجبانو: الشراب؟ \"خدا نفس وقال\" تيقيني لاگلت لك مرة وحدة\n\n\nعائشة: مرة وحدة!\n\n\nرد: مرة وحدة\n\n\nعائشة: وعمرك رجعتي ليه مازال\n\n\nحرك راسو بالنفي وقالت: وعلاش شربتي\n\n\nحنحن مطلع راسو: مابغيتش نتفكر ديك النهار.. المهم كنت مهموم بزاف\n\n\nصغرات عينيها بشك: ممم ولاش كنتي مهموم..واقول علااش\n\n\nبلال: باغة تعرفي؟\n\n\nردت: آه كگول\n\n\nبدات تبسيمتو تبان وعلى وجهها كايقرب: بسباب واحد خيتي\n\n\nتلفها بقربو وبشوفاتو لشفايفها وفقلبها شعل النار: و وشكون هادي\n\n\nباسها شفايفها بعشق جارها لعندو وببطء فصل القبلة وبهمس نطق: سميتها عائشة\n\n\nبسمات منزلة عينيها وزادها بوسة خرا قبل مايهز فكها لعندو وعينيه نايمين على عيونها.. بسم بنظرات عاشقة وقال:.. كانبغيك\n\n\nتمتمات بخجل ونزلات راسها: حتا انا ههه\n\n\nنزل معاها راسو كايضحك: كانموت عليك\n\n\nردت: واصافي هههه\n\n\nبلال: كانتسطا ونحماق على طاسيلتك \n\n\nعائشة: بلااال هههههه\n\n\nناض هزها معاه للسرير حطها على ضهرها حتا نتافضات وتكا عليها كايهدنها \nببوسات مفرقين على وجهها: ارتاحي احبيبة..هاد الليلة انا ديالك ونتي \nديالي..واخا\n\n\nحركات راسها وقلبها غايخرج ..جر الفوقية محيدها وبقا صدرو الفولادي معريه \nقدام عيونها، بسم ووجهو فعنقها خاشيه كايمرر عليه شفايفو بحنية بالغة وهي \nببطء سدات عينيها تتسرط الريق وغير حسات بايديه كاينزلو العباية قالت \nبرعشة: ب بلال..بلال\n\n\nطلع بقبلات حارقة حتال شفايها وقال: شنو اعمري\n\n\nردت بخجل: ط طفي الضو عافاك\n\n\nبسم عاض شفتو التحتانية ومد ايدو لفوق السرير طفاه وظلام البيت من غير ضو \nخفيف من السرجم داخل شاهد على حرارة ليلتهم واهاتهم الملتهبة بنار العشق \nوالوله\n\n\n\nمر أسبوع على العرس قشطة وعسل وقطران..فالكوزينة حاصلة عائشة بقبية سوداء \nوكولون ديالها لابسة عليهم طابلية وجامعة شعرها كوبشوفال وجبهتها ونيفها \nمقيوسين بالطحين ..كاتقلب المسمن فوق المقلة وكل مرة تسوط على صباعها، هزات\n الصينية لصال امونجي اللي وسط الدار حطاتها ورجعات للمسمن بسرعة قلبات \nالخررة وحطاتها حدا خواتاتها فالطبسيل خرجات وتلاقاتو عاد فايق كايحك راسو \nويتفوهم شافها وقفز بطنز: بسم الله الرحمن الرحيم شكون نتي اختي\n\n\nضحكات بسعادة وهازة الطبسيل قدام وجهو: درت المسمن\n\n\nرد: آااه واش مرتي هاادي ؟\n\n\nعائشة: وابلا طنز وزيد دوقو\n\n\nضحك ووقف قدامها باسها ففمها مبسم وقال: واخا يكون سم من يدك ناكلو \" ضحكات\n بخجل وهو شاف فداك المسمن اللي كايبان مريب الريحة ماشي هي هاديك وقال\" و \nولكن مافياش الجوع عندي اجتماع مهم خاصني نصلي دغيا ونمشي\n\n\nزاد ووقفات قدامو مصغرة عينيها: وتگوول واش غادوز قبل ماتفطر واش تلاتة السوايع وانا حاصلة فالكوزينة باش فالاخير تمشي وتخليه ليا\n\n\nرد: تلاتة السوايع تصنعي فيها الصوارخ ابنتي ماشي صينية تاع اتاي و \" بدا يحسب ليها المسمن\" وخمسة المسمناات\n\n\nعائشة: غاادووز تگلس اداك فرطوطو ولا غانطرق الباب\n\n\nبسم بمباغتة: اححح طرقيه الحب طررقيه ويالله نرجعو لبيتنا ينعل بو اللي بغا يخدم\n\n\nقرب كتر ودفعاتو بجنبها: سير للهيه گالال ولايني راك مكاتعياش\n\n\nغمزها: حلاالي الزين \" باسها فحنكها وبسمات كاتغنج عليه \n\n\nعائشة: وادير ليا خاطري وزيد تفطر\n\n\nشاف فالطبسيل متنهد وخدا منو وحدة على وجهها: هاهي الالة.. درتي العاصير اللي كايعجبني\n\n\nردت بفرحة: ااه دابة نجيبو ليك هههه\n\n\nمشات وهو عاد غايلوحها تدق باب الدار..تعجب لشكون غايجي عندو ومشا للباب فتح وتصدم موسع عينيه وقال: عمي بوبكر؟؟\n\n\nداز عليه بوبكر وايديه وراه: وعليكم السلام.. ياتوما الحضاش هادي وعاد قايفقين\n\n\nدخل وسط الدار مخليه باقي غاحال عينيه فالباب ممتيقش وغير نزل عينيه \nللباليزة اللي قدام الباب محطوطة قال: ياربي نكون باقي ناعس وكانحلم..ياربي\n نكون كاحلم ياربي\n\n\n\nسد داك الباب داخل ولقا عائشة عاد خارجة من الكوزينة ضااحكة من الادن إلى الادن وقال: با ههههه\n\n\nمدات لبلال العاصير وتلاحت فحصنو كاتعنق وبوبكر ضاحك: هههه توحشتك انوارتي توحشتك\n\n\nردت: حتا انا هههه \" شافت فيه\" مي مجاتش معاه\n\n\nخنزر بالبلاصة وبلال جا وقف حداهاا\n\n\nبوبكر: علييها جااي عدك ابنتي..رانا غضبان\n\n\nحلات فمها بصدمة هي وبلال وقالو دقة وحدة: غضبان؟\n\n\nبوبكر: وابزااف سيمانة كااملة وهي لگ لگ لگ على رااسي ااو عييت بزاااف\n\n\nرمشات بارتباك تتشوف فبلال وقالت: و ولكن ابا حشومة تخليها بوحدها\n\n\nعلا صوتو: انا غضباان عد بنتي ولابغاتني تجي هي طلب مني السمااحة\n\n\nبلال طلع حاجب: فين غاتجي الشريف؟ \n\n\nعائشة ضارت طلعات عينيها وتحت سنانها قالت: ويلي بلال حشوومة\n\n\nبوبكر: غاخليه ابنتي خليه دابة يولفني \n\n\nزاد خرج عينيه: نعام نعام؟\n\n\nعائشة: ه هه ههه با سير للصالون ترتاح \n\n\nبوبكر: الله يرضي عليك وعلى من ربا فيك الصواب \"شاف فالعاصير اللي شاد بلال\n وقال\" هادة ديالي \"مد ايدو خداه ليه من ايدو قلقلو قدام عينيه دقة وحدة \nوقال\" اححح اللهيلا زيين \n\n\nعائشة: ب بصحتك ابا زيد للصالون زيد ههه\n\n\nمشا داخل وبلال دمو فاير شاف فيها كايغلي وقبل مايدوي قالت: وارااه با واش نجري عليه\n\n\nرد: واش اعباد الله فاميلتي فااميلتي قاطع معاها الهضرة باش مايجي عندي حد \nكانشووف حد ويخليوني طرونكيل فدااري، فالاخير يجي يسكن معايا \nبوبكر..بوووبكر\n\n\nردت كاترطب وتسايس: و واغير صبر ابلال دابة يمل ويمشي بحالو\n\n\nبلال: هاادة نافعيني معاه غيير القوالب وكيفما فكاتني مك من دوك قوة المكالمات ديال كل نهار هي اللي غاتعاود تفكني\n\n\nجبد تيليفونو وهي قالت بانزعاج: دابة مالك كادير من الحبة قبة ابلال اش فيها لاسول فبنتو عاادي\n\n\nخرج فيها عينيه: خمسيين مرة؟؟ وااش كاين شي حد كايصوني على بنتو خمسين مرة \nفالنهار كل نهار عاادي نكونو ضاحكبن بجووج ويصوني يفكرك فهادة وهاادي وتشدو\n الجموع بالسوايع عاادي ياك\n\n\nعائشة: واصافي ابلال ماتعصبش هانتا غانعيطو لمي فالعشية وندويو معاها تجي \nغدا.. دابة حشومة تصوني عليها عييب 'زفر معصب ورد التيليفون لجيبو.. بسمات \nوغمزاتو قائلة: جيب ديك الصينية معاك الغزال\n\n\nطلعها ونزلها: تي فيما توحلي تبداي ليا السباغة وفاش نشدك تبداي عليا غابالقاصح ..مزيان هادشي مزيان\n\n\nحلات عينيها وتغنجات مقربة ليها ويديها على التيشورت: اهاا..هي انا كلامي ممعسلش ياك اسي بلال \n\n\nبسم وبراسو كايقرب: سمعينا هاد الكلام نشوفو\n\n\nعضات شفايفها وتا قرب يبوسها وقالت: الخويب دياالي ههههه\n\n\nزلقات ليه غادة للصالون وضحك وهو تنهد ببسمة وقال: يانتي ياباك، واحد فيكم غايسكت لديلمي القلب\n\n\nضار هز الصينية ودخلها للصالون لقاها بركات حداه وزاد حتا هو گلس..حاول \nيحيد التغوبيشة من حجبانو ويفكها معاه بالحيلة بلا صداع كالعادة بداو \nالهضرة بتلاتة بوبكر وسطهم ضاحك وهوما كل واحد وعلامن داوي ليه ولمن عاطي \nودنو..حتا بلال علاقتو معاه مابقاش مترأسها التوتر انما من شوفاتو باينة \nفيه بدا يحن ويرتاح ويشاركو الكلام والري..وبهادا دازت جماعتهم الصباحية \nوالبسمة على وجههم باينة.. .ومشات حكايتي من واد لواد .. وانا باقة سهرانة \nمع بنات الجواد\n\n\nالنهاية"
  }
]
